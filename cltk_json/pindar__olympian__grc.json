{
    "language":"grc",
    "englishTitle":"Olympian",
    "original-urn":"urn:cts:greekLit:tlg0033.tlg001.perseus-grc2",
    "author":"pindar",
    "urn":"urn:cts:greekLit:tlg0033.tlg001.perseus-grc2-simple",
    "text":{
        "0":{
            "0":" ἄριστον μὲν ὕδωρ, ὁ δὲ χρυσὸς αἰθόμενον πῦρ ",
            "1":" ἅτε διαπρέπει νυκτὶ μεγάνορος ἔξοχα πλούτου· ",
            "2":" εἰ δʼ ἄεθλα γαρύεν ",
            "3":" ἔλδεαι, φίλον ἦτορ, ",
            "4":" μηκέθʼ ἁλίου σκόπει ",
            "5":"\n ἄλλο θαλπνότερον ἐν ἁμέρᾳ φαεννὸν\n ἄστρον ἐρήμας διʼ αἰθέρος, ",
            "6":" μηδʼ Ὀλυμπίας ἀγῶνα φέρτερον αὐδάσομεν· ",
            "7":" ὅθεν ὁ πολύφατος ὕμνος ἀμφιβάλλεται ",
            "8":" σοφῶν μητίεσσι, κελαδεῖν ",
            "9":" Κρόνου παῖδʼ ἐς ἀφνεὰν ἱκομένους ",
            "10":" μάκαιραν Ἱέρωνος ἑστίαν, \n ",
            "11":" θεμιστεῖον ὃς ἀμφέπει σκᾶπτον ἐν πολυμάλῳ ",
            "12":"\n Σικελίᾳ, δρέπων μὲν κορυφὰς\n ἀρετᾶν ἄπο πασᾶν, ",
            "13":" ἀγλαΐζεται δὲ καὶ ",
            "14":" μουσικᾶς ἐν ἀώτῳ, ",
            "15":" οἷα παίζομεν φίλαν ",
            "16":" ἄνδρες ἀμφὶ θαμὰ τράπεζαν. ἀλλὰ Δωρίαν ἀπὸ φόρμιγγα πασσάλου ",
            "17":" λάμβανʼ, εἴ τί τοι Πίσας τε καὶ Φερενίκου χάρις ",
            "18":"\n νόον ὑπὸ γλυκυτάταις ἔθηκε\n φροντίσιν, ",
            "19":" ὅτε παρʼ Ἀλφεῷ σύτο, δέμας ",
            "20":" ἀκέντητον ἐν δρόμοισι παρέχων, ",
            "21":" κράτει δὲ προσέμιξε δεσπόταν, \n ",
            "22":" Συρακόσιον ἱπποχάρμαν βασιλῆα. λάμπει δέ οἱ κλέος ",
            "23":" ἐν εὐάνορι Λυδοῦ Πέλοπος ἀποικίᾳ· ",
            "24":" τοῦ μεγασθενὴς ἐράσσατο γαιάοχος ",
            "25":"\n Ποσειδᾶν, ἐπεί νιν καθαροῦ\n λέβητος ἔξελε Κλωθὼ ",
            "26":" ἐλέφαντι φαίδιμον ὦμον κεκαδμένον. ",
            "27":" ἦ θαυματὰ πολλά, καί πού τι καὶ βροτῶν φάτις ὑπὲρ τὸν ἀλαθῆ λόγον ",
            "28":" δεδαιδαλμένοι ψεύδεσι ποικίλοις ἐξαπατῶντι μῦθοι \n ",
            "29":" Χάρις δʼ, ἅπερ ἅπαντα τεύχει τὰ μείλιχα θνατοῖς, ",
            "30":"\n ἐπιφέροισα τιμὰν καὶ ἄπιστον\n ἐμήσατο πιστὸν ",
            "31":" ἔμμεναι τὸ πολλάκις· ",
            "32":" ἁμέραι δʼ ἐπίλοιποι ",
            "33":" μάρτυρες σοφώτατοι. ",
            "34":" ἔστι δʼ ἀνδρὶ φάμεν ἐοικὸς ἀμφὶ δαιμόνων καλά· μείων γὰρ αἰτία. ",
            "35":" υἱὲ Ταντάλου, σὲ δʼ, ἀντία προτέρων, φθέγξομαι, ",
            "36":"\n ὁπότʼ ἐκάλεσε πατὴρ τὸν\n εὐνομώτατον ",
            "37":" ἐς ἔρανον φίλαν τε Σίπυλον, ",
            "38":" ἀμοιβαῖα θεοῖσι δεῖπνα παρέχων, ",
            "39":" τότʼ Ἀγλαοτρίαιναν ἁρπάσαι \n ",
            "40":" δαμέντα φρένας ἱμέρῳ χρυσέαισί τʼ ἀνʼ ἵπποις ",
            "41":" ὕπατον εὐρυτίμου ποτὶ δῶμα Διὸς μεταβᾶσαι, ",
            "42":" ἔνθα δευτέρῳ χρόνῳ ",
            "43":"\n ἦλθε καὶ Γανυμήδης ",
            "44":" Ζηνὶ τωὔτʼ ἐπὶ χρέος. ",
            "45":" ὡς δʼ ἄφαντος ἔπελες, οὐδὲ ματρὶ πολλὰ μαιόμενοι φῶτες ἄγαγον, ",
            "46":" ἔννεπε κρυφᾶ τις αὐτίκα φθονερῶν γειτόνων, ",
            "47":" ὕδατος ὅτι σε πυρὶ ζέοισαν εἰς ἀκμὰν ",
            "48":" μαχαίρᾳ τάμον κάτα μέλη, ",
            "49":"\n τραπέζαισί τʼ, ἀμφὶ δεύτατα,\n κρεῶν ",
            "50":" σέθεν διεδάσαντο καὶ φάγον. \n ",
            "51":" ἐμοὶ δʼ ἄπορα γαστρίμαργον μακάρων τινʼ εἰπεῖν. ἀφίσταμαι. ",
            "52":" ἀκέρδεια λέλογχεν θαμινὰ κακαγόρους. ",
            "53":" εἰ δὲ δή τινʼ ἄνδρα θνατὸν Ὀλύμπου σκοποὶ ",
            "54":" ἐτίμασαν, ἦν Τάνταλος οὗτος· ἀλλὰ γὰρ καταπέψαι ",
            "55":" μέγαν ὄλβον οὐκ ἐδυνάσθη, κόρῳ δʼ ἕλεν ",
            "56":"\n ἄταν ὑπέροπλον, ἅν οἱ πατὴρ\n ὑπερκρέμασε καρτερὸν αὐτῷ λίθον, ",
            "57":" τὸν αἰεὶ μενοινῶν κεφαλᾶς βαλεῖν εὐφροσύνας ἀλᾶται. \n ",
            "58":" ἔχει δʼ ἀπάλαμον βίον τοῦτον ἐμπεδόμοχθον, ",
            "59":" μετὰ τριῶν τέταρτον πόνον, ἀθανάτων ὅτι κλέψαις ",
            "60":" ἁλίκεσσι συμπόταις ",
            "61":"\n νέκταρ ἀμβροσίαν τε ",
            "62":" δῶκεν, οἷσιν ἄφθιτον ",
            "63":" θῆκαν. εἰ δὲ θεὸν ἀνήρ τις ἔλπεταί τι λαθέμεν ἔρδων, ἁμαρτάνει. ",
            "64":" τοὔνεκα προῆκαν υἱὸν ἀθάνατοί οἱ πάλιν ",
            "65":" μετὰ τὸ ταχύποτμον αὖτις ἀνέρων ἔθνος. ",
            "66":" πρὸς εὐάνθεμον δʼ ὅτε φυὰν ",
            "67":"\n λάχναι νιν μέλαν γένειον ἔρεφον. ",
            "68":" ἑτοῖμον ἀνεφρόντισεν γάμον \n ",
            "69":" Πισάτα παρὰ πατρὸς εὔδοξον Ἱπποδάμειαν ",
            "70":" σχεθέμεν. ἐγγὺς ἐλθὼν πολιᾶς ἁλὸς οἶος ἐν ὄρφνᾳ ",
            "71":" ἄπυεν βαρύκτυπον ",
            "72":" Εὐτρίαιναν· ὁ δʼ αὐτῷ ",
            "73":" πὰρ ποδὶ σχεδὸν φάνη. ",
            "74":"\n τῷ μὲν εἶπε· φίλια δῶρα Κυπρίας ἄγʼ εἴ τι, Ποσείδαον, ἐς χάριν\n \n ",
            "75":" τέλλεται, πέδασον ἔγχος Οἰνομάου χάλκεον, ",
            "76":" ἐμὲ δʼ ἐπὶ ταχυτάτων πόρευσον ἁρμάτων ",
            "77":" ἐς Ἆλιν, κράτει δὲ πέλασον. \n ",
            "78":" ἐπεὶ τρεῖς τε καὶ δέκʼ ἄνδρας ὀλέσαις ",
            "79":"\n ἐρῶντας ἀναβάλλεται γάμον \n ",
            "80":"\n θυγατρός.\n ὁ μέγας δὲ κίνδυνος ἄναλκιν οὐ φῶτα λαμβάνει. ",
            "81":"\n θανεῖν δʼ οἷσιν ἀνάγκα, τί κέ τις ἀνώνυμον ",
            "82":"\n γῆρας ἐν σκότῳ καθήμενος ἕψοι μάταν, \n ",
            "83":" ἁπάντων καλῶν ἄμμορος; ἀλλʼ ἐμοὶ μὲν οὗτος ἄεθλος\n ",
            "84":" ὑποκείσεται· τὺ δὲ πρᾶξιν φίλαν δίδοι. \n ",
            "85":" ὣς ἔννεπεν· οὐδʼ ἀκράντοις ἐφάψατʼ ὦν ἔπεσι. τὸν μὲν ἀγάλλων θεὸς ",
            "86":"\n ἔδωκεν δίφρον τε χρύσεον\n πτεροῖσίν τʼ ἀκάμαντας ἵππους. \n ",
            "87":" ἕλεν δʼ Οἰνομάου βίαν παρθένον τε σύνευνον· ",
            "88":" τέκε τε λαγέτας ἓξ ἀρεταῖσι μεμαότας υἱούς. ",
            "89":" νῦν δʼ ἐν αἱμακουρίαις ",
            "90":" ἀγλααῖσι μέμικται, ",
            "91":" Ἀλφεοῦ πόρῳ κλιθείς, ",
            "92":"\n τύμβον ἀμφίπολον ἔχων\n πολυξενωτάτῳ παρὰ βωμῷ. τὸ δὲ κλέος ",
            "93":" τηλόθεν δέδορκε τᾶν Ὀλυμπιάδων ἐν δρόμοις ",
            "94":" Πέλοπος, ἵνα ταχυτὰς ποδῶν ἐρίζεται ",
            "95":" ἀκμαί τʼ ἰσχύος θρασύπονοι· ",
            "96":" ὁ νικῶν δὲ λοιπὸν ἀμφὶ βίοτον ",
            "97":" ἔχει μελιτόεσσαν εὐδίαν \n ",
            "98":"\n ἀέθλων γʼ ἕνεκεν. τὸ δʼ αἰεὶ\n παράμερον ἐσλὸν ",
            "99":" ὕπατον ἔρχεται παντὶ βροτῶν. ἐμὲ δὲ στεφανῶσαι ",
            "100":" κεῖνον ἱππίῳ νόμῳ ",
            "101":" Αἰοληΐδι μολπᾷ ",
            "102":" χρή· πέποιθα δὲ ξένον ",
            "103":" μή τινʼ, ἀμφότερα καλῶν τε ἴδριν ἁμᾷ καὶ δύναμιν κυριώτερον, ",
            "104":" τῶν γε νῦν κλυταῖσι δαιδαλωσέμεν ὕμνων πτυχαῖς. ",
            "105":"\n θεὸς ἐπίτροπος ἐὼν τεαῖσι\n μήδεται ",
            "106":" ἔχων τοῦτο κᾶδος, Ἱέρων, ",
            "107":" μερίμναισιν· εἰ δὲ μὴ ταχὺ λίποι, ",
            "108":" ἔτι γλυκυτέραν κεν ἔλπομαι \n ",
            "109":" σὺν ἅρματι θοῷ κλεΐξειν, ἐπίκουρον εὑρὼν ὁδὸν λόγων ",
            "110":"\n παρʼ εὐδείελον ἐλθὼν Κρόνιον.\n ἐμοὶ μὲν ὦν ",
            "111":" Μοῖσα καρτερώτατον βέλος ἀλκᾷ τρέφει· ",
            "112":" ἐπʼ ἄλλοισι δʼ ἄλλοι μεγάλοι. τὸ δʼ ἔσχατον ",
            "113":" κορυφοῦται βασιλεῦσι. μηκέτι πάπταινε πόρσιον. ",
            "114":" εἴη σέ τε τοῦτον ὑψοῦ χρόνον πατεῖν, ἐμέ τε τοσσάδε νικαφόροις ",
            "115":" ὁμιλεῖν, πρόφαντον σοφίᾳ καθʼ Ἕλλανας ἐόντα παντᾷ. "
        },
        "1":{
            "0":" ἀναξιφόρμιγγες ὕμνοι, ",
            "1":" τίνα θεόν, τίνʼ ἥρωα, τίνα δʼ ἄνδρα κελαδήσομεν; ",
            "2":" ἤτοι Πίσα μὲν Διός· Ὀλυμπιάδα δʼ ἔστασεν Ἡρακλέης ",
            "3":" ἀκρόθινα πολέμου· ",
            "4":" Θήρωνα δὲ τετραορίας ἕνεκα νικαφόρου ",
            "5":"\n γεγωνητέον, ὄπι δίκαιον ξένων,\n ἔρεισμʼ Ἀκράγαντος, ",
            "6":" εὐωνύμων τε πατέρων ἄωτον ὀρθόπολιν· \n ",
            "7":" καμόντες οἳ πολλὰ θυμῷ ",
            "8":" ἱερὸν ἔσχον οἴκημα ποταμοῦ, Σικελίας τʼ ἔσαν ",
            "9":"\n ὀφθαλμός, αἰὼν δʼ ἔφεπε μόρσιμος,\n πλοῦτόν τε καὶ χάριν ἄγων ",
            "10":" γνησίαις ἐπʼ ἀρεταῖς. ",
            "11":" ἀλλʼ ὦ Κρόνιε παῖ Ῥέας, ἕδος Ὀλύμπου νέμων ",
            "12":" ἀέθλων τε κορυφὰν πόρον τʼ Ἀλφεοῦ, ἰανθεὶς ἀοιδαῖς ",
            "13":" εὔφρων ἄρουραν ἔτι πατρίαν σφίσιν κόμισον \n ",
            "14":" λοιπῷ γένει. τῶν δὲ πεπραγμένων ",
            "15":"\n ἐν δίκᾳ τε καὶ παρὰ δίκαν,\n ἀποίητον οὐδʼ ἂν ",
            "16":" χρόνος ὁ πάντων πατὴρ δύναιτο θέμεν ἔργων τέλος· ",
            "17":" λάθα δὲ πότμῳ σὺν εὐδαίμονι γένοιτʼ ἄν. ",
            "18":" ἐσλῶν γὰρ ὑπὸ χαρμάτων πῆμα θνάσκει ",
            "19":" παλίγκοτον δαμασθέν, \n ",
            "20":" ὅταν θεοῦ Μοῖρα πέμπῃ ",
            "21":" ἀνεκὰς ὄλβον ὑψηλόν. ἕπεται δὲ λόγος εὐθρόνοις ",
            "22":"\n Κάδμοιο κούραις, ἔπαθον αἳ\n μεγάλα, πένθος δʼ ἐπίτνει βαρὺ ",
            "23":" κρεσσόνων πρὸς ἀγαθῶν. ",
            "24":" ζώει μὲν ἐν Ὀλυμπίοις ἀποθανοῖσα βρόμῳ ",
            "25":" κεραυνοῦ τανυέθειρα Σεμέλα, φιλεῖ δέ νιν Παλλὰς αἰεί, ",
            "26":" καὶ Ζεὺς πατὴρ μάλα, φιλεῖ δὲ παῖς ὁ κισσοφόρος· \n ",
            "27":" λέγοντι δʼ ἐν καὶ θαλάσσᾳ ",
            "28":" μετὰ κόραισι Νηρῆος ἁλίαις βίοτον ἄφθιτον ",
            "29":" Ἰνοῖ τετάχθαι τὸν ὅλον ἀμφὶ χρόνον. ἤτοι βροτῶν γε κέκριται ",
            "30":" πεῖρας οὔ τι θανάτου, ",
            "31":"\n οὐδʼ ἡσύχιμον ἁμέραν ὁπότε, παῖδʼ\n ἁλίου, ",
            "32":" ἀτειρεῖ σὺν ἀγαθῷ τελευτάσομεν· ῥοαὶ δʼ ἄλλοτʼ ἄλλαι ",
            "33":" εὐθυμιᾶν τε μετὰ καὶ πόνων ἐς ἄνδρας ἔβαν. \n ",
            "34":" οὕτω δὲ Μοῖρʼ, ἅ τε πατρώιον ",
            "35":" τῶνδʼ ἔχει τὸν εὔφρονα πότμον, θεόρτῳ σὺν ὄλβῳ ",
            "36":" ἐπί τι καὶ πῆμʼ ἄγει παλιντράπελον ἄλλῳ χρόνῳ· ",
            "37":"\n ἐξ οὗπερ ἔκτεινε Λᾷον μόριμος\n υἱὸς ",
            "38":" συναντόμενος, ἐν δὲ Πυθῶνι χρησθὲν ",
            "39":" παλαίφατον τέλεσσεν. \n ",
            "40":" ἰδοῖσα δʼ ὀξεῖʼ Ἐριννὺς ",
            "41":" ἔπεφνέ οἱ σὺν ἀλλαλοφονίᾳ γένος ἀρήιον· ",
            "42":" λείφθη δὲ Θέρσανδρος ἐριπέντι Πολυνείκει, νέοις ἐν ἀέθλοις ",
            "43":" ἐν μάχαις τε πολέμου ",
            "44":"\n τιμώμενος, Ἀδραστιδᾶν θάλος\n ἀρωγὸν δόμοις· ",
            "45":" ὅθεν σπέρματος ἔχοντα ῥίζαν, πρέπει τὸν Αἰνησιδάμου ",
            "46":" ἐγκωμίων τε μελέων λυρᾶν τε τυγχανέμεν. \n ",
            "47":" Ὀλυμπίᾳ μὲν γὰρ αὐτὸς ",
            "48":" γέρας ἔδεκτο, Πυθῶνι δʼ ὁμόκλαρον ἐς ἀδελφεὸν ",
            "49":"\n Ἰσθμοῖ τε κοιναὶ Χάριτες ἄνθεα\n τεθρίππων δυωδεκαδρόμων ",
            "50":" ἄγαγον. τὸ δὲ τυχεῖν ",
            "51":" πειρώμενον ἀγωνίας παραλύει δυσφρονᾶν. ",
            "52":" ὁ μὰν πλοῦτος ἀρεταῖς δεδαιδαλμένος φέρει τῶν τε καὶ τῶν ",
            "53":"\n καιρόν, βαθεῖαν ὑπέχων μέριμναν\n ἀγροτέραν, \n ",
            "54":" ἀστὴρ ἀρίζηλος, ἐτήτυμον ",
            "55":" ἀνδρὶ φέγγος· εἰ δέ νιν ἔχων τις οἶδεν τὸ μέλλον, ",
            "56":" ὅτι θανόντων μὲν ἐνθάδʼ αὐτίκʼ ἀπάλαμνοι φρένες ",
            "57":" ποινὰς ἔτισαν, τὰ δʼ ἐν τᾷδε Διὸς ἀρχᾷ ",
            "58":" ἀλιτρὰ κατὰ γᾶς δικάζει τις ἐχθρᾷ ",
            "59":" λόγον φράσαις ἀνάγκᾳ· \n ",
            "60":" ἴσαις δὲ νύκτεσσιν αἰεί, ",
            "61":"\n ἴσαις δʼ ἐν ἁμέραις ἅλιον\n ἔχοντες, ἀπονέστερον ",
            "62":" ἐσλοὶ δέκονται βίοτον, οὐ χθόνα ταράσσοντες ἐν χερὸς ἀκμᾷ ",
            "63":" οὐδὲ πόντιον ὕδωρ ",
            "64":" κεινὰν παρὰ δίαιταν· ἀλλὰ παρὰ μὲν τιμίοις ",
            "65":"\n θεῶν, οἵτινες ἔχαιρον εὐορκίαις,\n ἄδακρυν νέμονται ",
            "66":" αἰῶνα· τοὶ δʼ ἀπροσόρατον ὀκχέοντι πόνον \n ",
            "67":" ὅσοι δʼ ἐτόλμασαν ἐστρὶς ",
            "68":" ἑκατέρωθι μείναντες ἀπὸ πάμπαν ἀδίκων ἔχειν ",
            "69":" ψυχάν, ἔτειλαν Διὸς ὁδὸν παρὰ Κρόνου τύρσιν· ἔνθα μακάρων ",
            "70":" νᾶσος ὠκεανίδες ",
            "71":"\n αὖραι περιπνέοισιν, ἄνθεμα δὲ\n χρυσοῦ φλέγει, ",
            "72":" τὰ μὲν χερσόθεν ἀπʼ ἀγλαῶν δενδρέων, ὕδωρ δʼ ἄλλα φέρβει, ",
            "73":" ὅρμοισι τῶν χέρας ἀναπλέκοντι καὶ στεφάνοις \n ",
            "74":" βουλαῖς ἐν ὀρθαῖσι Ῥαδαμάνθυος, ",
            "75":" ὃν πατὴρ ἔχει μέ γας ἑτοῖμον αὐτῷ πάρεδρον, ",
            "76":"\n πόσις ὁ πάντων Ῥέας ὑπέρτατον\n ἐχοίσας θρόνον. ",
            "77":" Πηλεύς τε καὶ Κάδμος ἐν τοῖσιν ἀλέγονται· ",
            "78":" Ἀχιλλέα τʼ ἔνεικʼ, ἐπεὶ Ζηνὸς ἦτορ ",
            "79":" λιταῖς ἔπεισε, μάτηρ· \n ",
            "80":" ὃς Ἕκτορʼ ἔσφαλε, Τροίας ",
            "81":" ἄμαχον ἀστραβῆ κίονα, Κύκνον τε θανάτῳ πόρεν, ",
            "82":"\n Ἀοῦς τε παῖδʼ Αἰθίοπα. πολλά μοι\n ὑπʼ ἀγκῶνος ὠκέα βέλη ",
            "83":" ἔνδον ἐντι φαρέτρας ",
            "84":" φωνᾶντα συνετοῖσιν· ἐς δὲ τὸ πὰν ἑρμηνέων ",
            "85":" χατίζει. σοφὸς ὁ πολλὰ εἰδὼς φυᾷ· μαθόντες δὲ λάβροι ",
            "86":" παγγλωσσίᾳ, κόρακες ὥς, ἄκραντα γαρύετον \n ",
            "87":" Διὸς πρὸς ὄρνιχα θεῖον. ",
            "88":"\n ἔπεχε νῦν σκοπῷ τόξον, ἄγε θυμέ,\n τίνα βάλλομεν ",
            "89":" ἐκ μαλθακᾶς αὖτε φρενὸς εὐκλέας ὀϊστοὺς ἱέντες; ἐπί τοι ",
            "90":" Ἀκράγαντι τανύσαις ",
            "91":" αὐδάσομαι ἐνόρκιον λόγον ἀλαθεῖ νόῳ ",
            "92":"\n τεκεῖν μή τινʼ ἑκατόν γε ἐτέων\n πόλιν φίλοις ἄνδρα μᾶλλον ",
            "93":" εὐεργέταν πραπίσιν ἀφθονέστερόν τε χέρα \n ",
            "94":" Θήρωνος. ἀλλʼ αἶνον ἔβα κόρος ",
            "95":" οὐ δίκᾳ συναντόμενος, ἀλλὰ μάργων ὑπʼ ἀνδρῶν, ",
            "96":" τὸ λαλαγῆσαι ἐθέλων κρύφον τε θέμεν ἐσλῶν καλοῖς ",
            "97":" ἔργοις· ἐπεὶ ψάμμος ἀριθμὸν περιπέφευγεν, ",
            "98":"\n καὶ κεῖνος ὅσα χάρματʼ ἄλλοις\n ἔθηκεν ",
            "99":" τίς ἂν φράσαι δύναιτο; "
        },
        "2":{
            "0":" Τυνδαρίδαις τε φιλοξείνοις ἁδεῖν καλλιπλοκάμῳ θʼ Ἑλένᾳ ",
            "1":" κλεινὰν Ἀκράγαντα γεραίρων εὔχομαι, ",
            "2":" Θήρωνος Ὀλυμπιονίκαν ὕμνον ὀρθώσαις, ἀκαμαντοπόδων ",
            "3":" ἵππων ἄωτον. Μοῖσα δʼ οὕτω ποι παρέστα μοι νεοσίγαλον εὑρόντι τρόπον ",
            "4":" Δωρίῳ φωνὰν ἐναρμόξαι πεδίλῳ \n ",
            "5":"\n ἀγλαόκωμον. ἐπεὶ χαίταισι μὲν\n ζευχθέντες ἔπι στέφανοι ",
            "6":" πράσσοντί με τοῦτο θεόδματον χρέος, ",
            "7":" φόρμιγγά τε ποικιλόγαρυν καὶ βοὰν αὐλῶν ἐπέων τε θέσιν ",
            "8":" Αἰνησιδάμου παιδὶ συμμῖξαι πρεπόντως, ἅ τε Πίσα με γεγωνεῖν· τᾶς ἄπο ",
            "9":" θεόμοροι νίσοντʼ ἐπʼ ἀνθρώπους ἀοιδαί, \n ",
            "10":"\n ᾧ τινι, κραίνων ἐφετμὰς Ἡρακλέος\n προτέρας, ",
            "11":" ἀτρεκὴς Ἑλλανοδίκας γλεφάρων Αἰτωλὸς ἀνὴρ ὑψόθεν ",
            "12":" ἀμφὶ κόμαισι βάλῃ γλαυκόχροα κόσμον ἐλαίας· τάν ποτε ",
            "13":" Ἴστρου ἀπὸ σκιαρᾶν παγᾶν ἔνεικεν Ἀμφιτρυωνιάδας, ",
            "14":" μνᾶμα τῶν Οὐλυμπίᾳ κάλλιστον ἄθλων \n ",
            "15":" δᾶμον Ὑπερβορέων πείσαις Ἀπόλλωνος θεράποντα λόγῳ. ",
            "16":"\n πιστὰ φρονέων Διὸς αἴτει πανδόκῳ ",
            "17":" ἄλσει σκιαρόν τε φύτευμα ξυνὸν ἀνθρώποις στέφανόν τʼ ἀρετᾶν. ",
            "18":" ἤδη γὰρ αὐτῷ, πατρὶ μὲν βωμῶν ἁγισθέντων, διχόμηνις ὅλον χρυσάρματος ",
            "19":" ἑσπέρας ὀφθαλμὸν ἀντέφλεξε Μήνα, \n ",
            "20":" καὶ μεγάλων ἀέθλων ἁγνὰν κρίσιν καὶ πενταετηρίδʼ ἁμᾶ ",
            "21":" θῆκε ζαθέοις ἐπὶ κρημνοῖς Ἀλφεοῦ· ",
            "22":"\n ἀλλʼ οὐ καλὰ δένδρεʼ ἔθαλλεν\n χῶρος ἐν βάσσαις Κρονίου Πέλοπος. ",
            "23":" τούτων ἔδοξεν γυμνὸς αὐτῷ κᾶπος ὀξείαις ὑπακουέμεν αὐγαῖς ἁλίου. ",
            "24":" δὴ τότʼ ἐς γαῖαν πορεύεν θυμὸς ὥρμα \n ",
            "25":" Ἰστρίαν νιν· ἔνθα Λατοῦς ἱπποσόα θυγάτηρ ",
            "26":" δέξατʼ ἐλθόντʼ Ἀρκαδίας ἀπὸ δειρᾶν καὶ πολυγνάμπτων μυχῶν, ",
            "27":"\n εὖτέ νιν ἀγγελίαις Εὐρυσθέος\n ἔντυʼ ἀνάγκα πατρόθεν ",
            "28":" χρυσόκερων ἔλαφον θήλειαν ἄξονθʼ, ἅν ποτε Ταϋγέτα ",
            "29":" ἀντιθεῖσʼ Ὀρθωσίᾳ ἔγραψεν ἱράν. \n ",
            "30":" τὰν μεθέπων ἴδε καὶ κείναν χθόνα πνοιᾶς ὄπιθεν Βορέα ",
            "31":" ψυχροῦ. τόθι δένδρεα θάμβαινε σταθείς. ",
            "32":" τῶν νιν γλυκὺς ἵμερος ἔσχεν δωδεκάγναμπτον περὶ τέρμα δρόμου ",
            "33":"\n ἵππων φυτεῦσαι. καί νυν ἐς ταύταν\n ἑορτὰν ἵλαος ἀντιθέοισιν νίσσεται ",
            "34":" σὺν βαθυζώνου διδύμοις παισὶ Λήδας. \n ",
            "35":" τοῖς γὰρ ἐπέτραπεν Οὐλυμπόνδʼ ἰὼν θαητὸν ἀγῶνα νέμειν ",
            "36":" ἀνδρῶν τʼ ἀρετᾶς πέρι καὶ ῥιμφαρμάτου ",
            "37":" διφρηλασίας. ἐμὲ δʼ ὦν πᾳ θυμὸς ὀτρύνει φάμεν Ἐμμενίδαις ",
            "38":"\n Θήρωνί τʼ ἐλθεῖν κῦδος, εὐΐππων\n διδόντων Τυνδαριδᾶν, ὅτι πλείσταισι βροτῶν ",
            "39":" ξεινίαις αὐτοὺς ἐποίχονται τραπέζαις, \n ",
            "40":" εὐσεβεῖ γνώμᾳ φυλάσσοντες μακάρων τελετάς. ",
            "41":" εἰ δʼ ἀριστεύει μὲν ὕδωρ, κτεάνων δὲ χρυσὸς αἰδοιέστατος, ",
            "42":" νῦν δὲ πρὸς ἐσχατιὰν Θήρων ἀρεταῖσιν ἱκάνων ἅπτεται ",
            "43":" οἴκοθεν Ἡρακλέος σταλᾶν. τὸ πόρσω δʼ ἔστι σοφοῖς ἄβατον ",
            "44":" κἀσόφοις. οὔ νιν διώξω· κεινὸς εἴην. "
        },
        "3":{
            "0":" ἐλατὴρ ὑπέρτατε βροντᾶς ἀκαμαντόποδος Ζεῦ· τεαὶ γὰρ ὧραι ",
            "1":" ὑπὸ ποικιλοφόρμιγγος ἀοιδᾶς ἑλισσόμεναί μʼ ἔπεμψαν ",
            "2":" ὑψηλοτάτων μάρτυρʼ ἀέθλων. ",
            "3":" ξείνων δʼ εὖ πρασσόντων ἔσαναν αὐτίκʼ ἀγγελίαν ",
            "4":" ποτὶ γλυκεῖαν ἐσλοί. ",
            "5":"\n ἀλλʼ, ὦ Κρόνου παῖ, ὃς Αἴτναν\n ἔχεις, ",
            "6":" ἶπον ἀνεμόεσσαν ἑκατογκεφάλα Τυφῶνος ὀβρίμου, ",
            "7":" Οὐλυμπιονίκαν δέκευ ",
            "8":" Χαρίτων ἕκατι τόνδε κῶμον, \n ",
            "9":" χρονιώτατον φάος εὐρυσθενέων ἀρετᾶν. Ψαύμιος γὰρ ἵκει ",
            "10":"\n ὀχέων, ὅς, ἐλαίᾳ στεφανωθεὶς\n Πισάτιδι, κῦδος ὄρσαι ",
            "11":" σπεύδει Καμαρίνᾳ. θεὸς εὔφρων ",
            "12":" εἴη λοιπαῖς εὐχαῖς· ἐπεί νιν αἰνέω μάλα μὲν ",
            "13":" τροφαῖς ἑτοῖμον ἵππων, ",
            "14":" χαίροντά τε ξενίαις πανδόκοις ",
            "15":" καὶ πρὸς ἁσυχίαν φιλόπολιν καθαρᾷ γνώμᾳ τετραμμένον. ",
            "16":" οὐ ψεύδεϊ τέγξω λόγον· ",
            "17":"\n διάπειρά τοι βροτῶν ἔλεγχος·\n \n ",
            "18":" ἅπερ Κλυμένοιο παῖδα ",
            "19":" Λαμνιάδων γυναικῶν ",
            "20":" ἔλυσεν ἐξ ἀτιμίας. ",
            "21":" χαλκέοισι δʼ ἐν ἔντεσι νικῶν δρόμον ",
            "22":" ἔειπεν Ὑψιπυλείᾳ μετὰ στέφανον ἰών· ",
            "23":"\n οὗτος ἐγὼ ταχυτᾶτι· \n ",
            "24":" χεῖρες δὲ καὶ ἦτορ ἴσον. \n ",
            "25":"\n φύονται δὲ\n καὶ νέοις ἐν ἀνδράσιν ",
            "26":"\n πολιαὶ θαμὰ καὶ παρὰ τὸν ἁλικίας \n ",
            "27":" ἐοικότα χρόνον. \n "
        },
        "4":{
            "0":" ὑψηλᾶν ἀρετᾶν καὶ στεφάνων ἄωτον γλυκὺν ",
            "1":" τῶν Οὐλυμπίᾳ, Ὠκεανοῦ θύγατερ, καρδίᾳ γελανεῖ ",
            "2":" ἀκαμαντόποδός τʼ ἀπήνας δέκευ Ψαύμιός τε δῶρα· \n ",
            "3":" ὃς τὰν σὰν πόλιν αὔξων, Καμάρινα, λαοτρόφον ",
            "4":"\n βωμοὺς ἓξ διδύμους ἐγέραιρεν\n ἑορταῖς θεῶν μεγίσταις ",
            "5":" ὑπὸ βουθυσίαις ἀέθλων τε πεμπαμέροις ἁμίλλαις, \n ",
            "6":" ἵπποις ἡμιόνοις τε μοναμπυκίᾳ τε. τὶν δὲ κῦδος ἁβρόν ",
            "7":" νικάσαις ἀνέθηκε, καὶ ὃν πατέρʼ Ἄκρωνʼ ἐκάρυξε καὶ τὰν νέοικον ἕδραν.\n \n ",
            "8":"\n ἵκων δʼ Οἰνομάου καὶ Πέλοπος παρʼ\n εὐηράτων ",
            "9":" σταθμῶν, ὦ πολιάοχε Παλλάς, ἀείδει μὲν ἄλσος ἁγνὸν ",
            "10":" τὸ τεόν, ποταμόν τε Ὤανιν, ἐγχωρίαν τε λίμναν, \n ",
            "11":" καὶ σεμνοὺς ὀχετούς, Ἵππαρις οἷσιν ἄρδει στρατόν, ",
            "12":"\n κολλᾷ τε σταδίων θαλάμων ταχέως\n ὑψίγυιον ἄλσος, ",
            "13":" ἀπʼ ἀμαχανίας ἄγων ἐς φάος τόνδε δᾶμον ἀστῶν· \n ",
            "14":" αἰεὶ δʼ ἀμφʼ ἀρεταῖσι πόνος δαπάνα τε μάρναται πρὸς ἔργον ",
            "15":" κινδύνῳ κεκαλυμμένον· ἠῢ δʼ ἔχοντες σοφοὶ καὶ πολίταις ἔδοξαν ἔμμεν.\n \n ",
            "16":"\n Σωτὴρ ὑψινεφὲς Ζεῦ, Κρόνιόν τε\n ναίων λόφον ",
            "17":" τιμῶν τʼ Ἀλφεὸν εὐρὺ ῥέοντʼ Ἰδαῖόν τε σεμνὸν ἄντρον, ",
            "18":" ἱκέτας σέθεν ἔρχομαι Λυδίοις ἀπύων ἐν αὐλοῖς, \n ",
            "19":" αἰτήσων πόλιν εὐανορίαισι τάνδε κλυταῖς ",
            "20":"\n δαιδάλλειν, σέ τʼ, Ὀλυμπιόνικε,\n Ποσειδανίαισιν ἵπποις ",
            "21":" ἐπιτερπόμενον φέρειν γῆρας εὔθυμον ἐς τελευτάν, \n ",
            "22":" υἱῶν, Ψαῦμι, παρισταμένων. ὑγίεντα δʼ εἴ τις ὄλβον ἄρδει, ",
            "23":" ἐξαρκέων κτεάτεσσι καὶ εὐλογίαν προστιθείς, μὴ ματεύσῃ θεὸς γενέσθαι. "
        },
        "5":{
            "0":" χρυσέας ὑποστάσαντες εὐτειχεῖ προθύρῳ θαλάμου ",
            "1":" κίονας, ὡς ὅτε θαητὸν μέγαρον ",
            "2":" πάξομεν· ἀρχομένου δʼ ἔργου πρόσωπον ",
            "3":" χρὴ θέμεν τηλαυγές. εἰ δʼ εἴη μὲν Ὀλυμπιονίκας, ",
            "4":" βωμῷ τε μαντείῳ ταμίας Διὸς ἐν Πίσᾳ, ",
            "5":" συνοικιστήρ τε τᾶν κλεινᾶν Συρακοσσᾶν· τίνα κεν φύγοι ὕμνον ",
            "6":"\n κεῖνος ἀνήρ, ἐπικύρσαις ἀφθόνων\n ἀστῶν ἐν ἱμερταῖς ἀοιδαῖς; \n ",
            "7":" ἴστω γὰρ ἐν τούτῳ πεδίλῳ δαιμόνιον πόδʼ ἔχων ",
            "8":" Σωστράτου υἱός. ἀκίνδυνοι δʼ ἀρεταὶ ",
            "9":" οὔτε παρʼ ἀνδράσιν οὔτʼ ἐν ναυσὶ κοίλαις ",
            "10":" τίμιαι· πολλοὶ δὲ μέμνανται, καλὸν εἴ τι ποναθῇ. ",
            "11":" Ἁγησία, τὶν δʼ αἶνος ἑτοῖμος, ὃν ἐν δίκᾳ ",
            "12":"\n ἀπὸ γλώσσας Ἄδραστος μάντιν\n Οἰκλείδαν ποτʼ ἐς Ἀμφιάρηον ",
            "13":" φθέγξατʼ, ἐπεὶ κατὰ γαῖʼ αὐτόν τέ νιν καὶ φαιδίμας ἵππους ἔμαρψεν.\n \n ",
            "14":" ἑπτὰ δʼ ἔπειτα πυρᾶν νεκρῶν τελεσθεισᾶν Ταλαϊονίδας ",
            "15":" εἶπεν ἐν Θήβαισι τοιοῦτόν τι ἔπος· ποθέω στρατιᾶς\n ὀφθαλμὸν ἐμᾶς, ",
            "16":" ἀμφότερον μάντιν τʼ ἀγαθὸν καὶ δουρὶ μάρνασθαι. \n τὸ καὶ ",
            "17":"\n ἀνδρὶ κώμου δεσπότᾳ πάρεστι\n Συρακοσίῳ. ",
            "18":" οὔτε δύσηρις ἐὼν οὔτʼ ὦν φιλόνικος ἄγαν, ",
            "19":" καὶ μέγαν ὅρκον ὀμόσσαις τοῦτό γέ οἱ σαφέως ",
            "20":" μαρτυρήσω· μελίφθογγοι δʼ ἐπιτρέψοντι Μοῖσαι. \n ",
            "21":" ὦ Φίντις, ἀλλὰ ζεῦξον ἤδη μοι σθένος ἡμιόνων, ",
            "22":" ᾇ τάχος, ὄφρα κελεύθῳ τʼ ἐν καθαρᾷ ",
            "23":"\n βάσομεν ὄκχον, ἵκωμαί τε πρὸς\n ἀνδρῶν ",
            "24":" καὶ γένος· κεῖναι γὰρ ἐξ ἀλλᾶν ὁδὸν ἁγεμονεῦσαι ",
            "25":" ταύταν ἐπίστανται, στεφάνους ἐν Ὀλυμπίᾳ ",
            "26":" ἐπεὶ δέξαντο· χρὴ τοίνυν πύλας ὕμνων ἀναπίτναμεν αὐταῖς· ",
            "27":" πρός Πιτάναν δὲ παρʼ Εὐρώτα πόρον δεῖ σάμερόν μʼ ἐλθεῖν ἐν ὥρᾳ· \n ",
            "28":" ἅ τοι Ποσειδάωνι μιχθεῖσα Κρονίῳ λέγεται ",
            "29":"\n παῖδα ἰόπλοκον Εὐάδναν τεκέμεν. ",
            "30":" κρύψε δὲ παρθενίαν ὠδῖνα κόλποις· ",
            "31":" κυρίῳ δʼ ἐν μηνὶ πέμποισʼ ἀμφιπόλους ἐκέλευσεν ",
            "32":" ἥρωι πορσαίνειν δόμεν Εἰλατίδᾳ βρέφος, ",
            "33":" ὃς ἀνδρῶν Ἀρκάδων ἄνασσε Φαισάνᾳ λάχε τʼ Ἀλφεὸν οἰκεῖν· ",
            "34":" ἔνθα τραφεῖσʼ ὑπʼ Ἀπόλλωνι γλυκείας πρῶτον ἔψαυσʼ Ἀφροδίτας.\n \n ",
            "35":"\n οὐδʼ ἔλαθʼ Αἴπυτον ἐν παντὶ χρόνῳ\n κλέπτοισα θεοῖο γόνον. ",
            "36":" ἀλλʼ ὁ μὲν Πυθώναδʼ, ἐν θυμῷ πιέσαις χόλον οὐ φατὸν ὀξείᾳ μελέτᾳ, ",
            "37":" ᾤχετʼ ἰὼν μαντευσόμενος ταύτας περʼ ἀτλάτου πάθας. ",
            "38":" ἁ δὲ φοινικόκροκον ζώναν καταθηκαμένα ",
            "39":" κάλπιδά τʼ ἀργυρέαν, λόχμας ὑπὸ κυανέας ",
            "40":"\n τίκτε θεόφρονα κοῦρον. τᾷ μὲν ὁ\n Χρυσοκόμας ",
            "41":" πραΰμητίν τʼ Ἐλείθυιαν παρέστασέν τε Μοίρας· \n ",
            "42":" ἦλθεν δʼ ὑπὸ σπλάγχνων ὑπʼ ὠδῖνός τʼ ἐρατᾶς Ἴαμος ",
            "43":" ἐς φάος αὐτίκα. τὸν μὲν κνιζομένα ",
            "44":" λεῖπε χαμαί· δύο δὲ γλαυκῶπες αὐτὸν ",
            "45":" δαιμόνων βουλαῖσιν ἐθρέψαντο δράκοντες ἀμεμφεῖ ",
            "46":"\n ἰῷ μελισσᾶν καδόμενοι. βασιλεὺς\n δʼ ἐπεὶ ",
            "47":" πετραέσσας ἐλαύνων ἵκετʼ ἐκ Πυθῶνος, ἅπαντας ἐν οἴκῳ ",
            "48":" εἴρετο παῖδα, τὸν Εὐάδνα τέκοι· Φοίβου γὰρ αὐτὸν φᾶ γεγάκειν \n ",
            "49":" πατρός, περὶ θνατῶν δʼ ἔσεσθαι μάντιν ἐπιχθονίοις ",
            "50":" ἔξοχον, οὐδέ ποτʼ ἐκλείψειν γενεάν. ",
            "51":" ὣς ἄρα μάνυε. τοὶ δʼ οὔτʼ ὦν ἀκοῦσαι ",
            "52":" οὔτʼ ἰδεῖν εὔχοντο πεμπταῖον γεγενημένον. ἀλλʼ ἐν ",
            "53":"\n κέκρυπτο γὰρ σχοίνῳ βατιᾷ τʼ ἐν\n ἀπειράτῳ, ",
            "54":" ἴων ξανθαῖσι καὶ παμπορφύροις ἀκτῖσι βεβρεγμένος ἁβρὸν ",
            "55":" σῶμα· τὸ καὶ κατεφάμιξεν καλεῖσθαί νιν χρόνῳ σύμπαντι μάτηρ \n ",
            "56":" τοῦτʼ ὄνυμʼ ἀθάνατον. τερπνᾶς δʼ ἐπεὶ χρυσοστεφάνοιο λάβεν ",
            "57":" καρπὸν Ἥβας, Ἀλφεῷ μέσσῳ καταβὰς ἐκάλεσσε Ποσειδᾶνʼ εὐρυβίαν, ",
            "58":"\n ὃν πρόγονον, καὶ τοξοφόρον Δάλου\n θεοδμάτας σκοπόν, ",
            "59":" αἰτέων λαοτρόφον τιμάν τινʼ ἑᾷ κεφαλᾷ, ",
            "60":" νυκτὸς ὑπαίθριος. ἀντεφθέγξατο δʼ ἀρτιεπὴς ",
            "61":" πατρία ὄσσα, μετάλλασέν τέ νιν· ὄρσο, τέκος, \n ",
            "62":" δεῦρο πάγκοινον ἐς χώραν ἴμεν φάμας ὄπισθεν. \n \n ",
            "63":"\n ἵκοντο δʼ ὑψηλοῖο πέτραν\n ἀλίβατον Κρονίου· ",
            "64":" ἔνθα οἱ ὤπασε θησαυρὸν δίδυμον ",
            "65":" μαντοσύνας, τόκα μὲν φωνὰν ἀκούειν ",
            "66":" ψευδέων ἄγνωστον, εὖτʼ ἂν δὲ θρασυμάχανος ἐλθὼν ",
            "67":" Ἡρακλέης, σεμνὸν θάλος Ἀλκαϊδᾶν, πατρὶ ",
            "68":" ἑορτάν τε κτίσῃ πλειστόμβροτον τεθμόν τε μέγιστον ἀέθλων, ",
            "69":" Ζηνὸς ἐπʼ ἀκροτάτῳ βωμῷ τότʼ αὖ χρηστήριον θέσθαι κέλευσεν.\n \n ",
            "70":"\n ἐξ οὗ πολύκλειτον καθʼ Ἕλλανας\n γένος Ἰαμιδᾶν. ",
            "71":" ὄλβος ἅμʼ ἕσπετο· τιμῶντες δʼ ἀρετὰς ",
            "72":" ἐς φανερὰν ὁδὸν ἔρχονται. τεκμαίρει ",
            "73":" χρῆμʼ ἕκαστον· μῶμος ἐξ ἄλλων κρέμαται φθονεόντων ",
            "74":" τοῖς, οἷς ποτε πρώτοις περὶ δωδέκατον δρόμον ",
            "75":" ἐλαυνόντεσσιν αἰδοία ποτιστάξῃ Χάρις εὐκλέα μορφάν. ",
            "76":"\n εἰ δʼ ἐτύμως ὑπὸ Κυλλάνας ὅροις,\n Ἁγησία, μάτρωες ἄνδρες \n ",
            "77":" ναιετάοντες ἐδώρησαν θεῶν κάρυκα λιταῖς θυσίαις ",
            "78":" πολλὰ δὴ πολλαῖσιν Ἑρμᾶν εὐσεβέως, ὃς ἀγῶνας ἔχει μοῖράν τʼ ἀέθλων ",
            "79":" Ἀρκαδίαν τʼ εὐάνορα τιμᾷ· κεῖνος, ὦ παῖ Σωστράτου, ",
            "80":" σὺν βαρυγδούπῳ πατρὶ κραίνει σέθεν εὐτυχίαν. ",
            "81":"\n δόξαν ἔχω τινʼ ἐπὶ γλώσσᾳ ἀκόνας\n λιγυρᾶς, ",
            "82":" ἅ μʼ ἐθέλοντα προσέρπει καλλιρόοισι πνοαῖς· ",
            "83":" ματρομάτωρ ἐμὰ Στυμφαλίς, εὐανθὴς Μετώπα, \n ",
            "84":" πλάξιππον ἃ Θήβαν ἔτικτεν, τᾶς ἐρατεινὸν ὕδωρ ",
            "85":" πίομαι, ἀνδράσιν αἰχματαῖσι πλέκων ",
            "86":" ποικίλον ὕμνον. ὄτρυνον νῦν ἑταίρους, ",
            "87":"\n Αἰνέα, πρῶτον μὲν Ἥραν Παρθενίαν\n κελαδῆσαι, ",
            "88":" γνῶναί τʼ ἔπειτʼ, ἀρχαῖον ὄνειδος ἀλαθέσιν ",
            "89":" λόγοις εἰ φεύγομεν, Βοιωτίαν ὗν. ἐσσὶ γὰρ ἄγγελος ὀρθός, ",
            "90":" ἠϋκόμων σκυτάλα Μοισᾶν, γλυκὺς κρατὴρ ἀγαφθέγκτων ἀοιδᾶν· \n ",
            "91":" εἰπὸν δὲ μεμνᾶσθαι Συρακοσσᾶν τε καὶ Ὀρτυγίας· ",
            "92":" τὰν Ἱέρων καθαρῷ σκάπτῳ διέπων, ",
            "93":" ἄρτια μηδόμενος, φοινικόπεζαν ",
            "94":"\n ἀμφέπει Δάματρα, λευκίππου τε\n θυγατρὸς ἑορτάν, ",
            "95":" καὶ Ζηνὸς Αἰτναίου κράτος. ἁδύλογοι δέ νιν ",
            "96":" λύραι μολπαί τε γιγνώσκοντι. μὴ θράσσοι χρόνος ὄλβον ἐφέρπων. ",
            "97":" σὺν δὲ φιλοφροσύναις εὐηράτοις Ἁγησία δέξαιτο κῶμον \n ",
            "98":" οἴκοθεν οἴκαδʼ ἀπὸ Στυμφαλίων τειχέων ποτινισσόμενον, ",
            "99":"\n ματέρʼ εὐμήλοιο λείποντʼ\n Ἀρκαδίας. ἀγαθαὶ δὲ πέλοντʼ ἐν χειμερίᾳ ",
            "100":" νυκτὶ θοᾶς ἐκ ναὸς ἀπεσκίμφθαι δύʼ ἄγκυραι. θεὸς ",
            "101":" τῶν τε κείνων τε κλυτὰν αἶσαν παρέχοι φιλέων. ",
            "102":" δέσποτα ποντομέδων, εὐθὺν δὲ πλόον καμάτων ",
            "103":" ἐκτὸς ἐόντα δίδοι, χρυσαλακάτοιο πόσις ",
            "104":" Ἀμφιτρίτας, ἐμῶν δʼ ὕμνων ἄεξʼ εὐτερπὲς ἄνθος. "
        },
        "6":{
            "0":" φιάλαν ὡς εἴ τις ἀφνειᾶς ἀπὸ χειρὸς ἑλὼν ",
            "1":" ἔνδον ἀμπέλου καχλάζοισαν δρόσῳ ",
            "2":" δωρήσεται ",
            "3":" νεανίᾳ γαμβρῷ προπίνων οἴκοθεν οἴκαδε, πάγχρυσον κορυφὰν κτεάνων, ",
            "4":" συμποσίου τε χάριν κᾶδός τε τιμάσαις νέον, ἐν δὲ φίλων ",
            "5":"\n παρεόντων θῆκέ νιν ζαλωτὸν\n ὁμόφρονος εὐνᾶς· \n ",
            "6":" καὶ ἐγὼ νέκταρ χυτόν, Μοισᾶν δόσιν, ἀεθλοφόροις ",
            "7":" ἀνδράσιν πέμπων, γλυκὺν καρπὸν φρενός, ",
            "8":" ἱλάσκομαι, ",
            "9":" Οὐλυμπίᾳ Πυθοῖ τε νικώντεσσιν· ὁ δʼ ὄλβιος, ὃν φᾶμαι κατέχοντʼ\n ἀγαθαί. ",
            "10":"\n ἄλλοτε δʼ ἄλλον ἐποπτεύει Χάρις\n ζωθάλμιος ἁδυμελεῖ ",
            "11":" θαμὰ μὲν φόρμιγγι παμφώνοισί τʼ ἐν ἔντεσιν αὐλῶν. \n ",
            "12":" καί νυν ὑπʼ ἀμφοτέρων σὺν Διαγόρᾳ κατέβαν τὰν ποντίαν ",
            "13":" ὑμνέων παῖδʼ Ἀφροδίτας Ἀελίοιό τε νύμφαν, Ῥόδον, ",
            "14":" εὐθυμάχαν ὄφρα πελώριον ἄνδρα παρʼ Ἀλφεῷ στεφανωσάμενον ",
            "15":"\n αἰνέσω πυγμᾶς ἄποινα ",
            "16":" καὶ παρὰ Κασταλίᾳ, πατέρα τε Δαμάγητον ἁδόντα Δίκᾳ, ",
            "17":" Ἀσίας εὐρυχόρου τρίπολιν νᾶσον πέλας ",
            "18":" ἐμβόλῳ ναίοντας Ἀργείᾳ σὺν αἰχμᾷ. \n ",
            "19":" ἐθελήσω τοῖσιν ἐξ ἀρχᾶς ἀπὸ Τλαπολέμου ",
            "20":" ξυνὸν ἀγγέλλων διορθῶσαι λόγον, ",
            "21":" Ἡρακλέος ",
            "22":"\n εὐρυσθενεῖ γέννᾳ. τὸ μὲν γὰρ\n πατρόθεν ἐκ Διὸς εὔχονται· τὸ δʼ Ἀμυντορίδαι ",
            "23":" ματρόθεν Ἀστυδαμείας. ἀμφὶ δʼ ἀνθρώπων φρασὶν ἀμπλακίαι ",
            "24":" ἀναρίθμητοι κρέμανται· τοῦτο δʼ ἀμάχανον εὑρεῖν, \n ",
            "25":" ὅ τι νῦν ἐν καὶ τελευτᾷ φέρτατον ἀνδρὶ τυχεῖν. ",
            "26":"\n καὶ γὰρ Ἀλκμήνας κασίγνητον νόθον ",
            "27":" σκάπτῳ θένων ",
            "28":" σκληρᾶς ἐλαίας ἔκτανʼ ἐν Τίρυνθι Λικύμνιον ἐλθόντʼ ἐκ θαλάμων Μιδέας ",
            "29":" τᾶσδέ ποτε χθονὸς οἰκιστὴρ χολωθείς. αἱ δὲ φρενῶν ταραχαὶ ",
            "30":" παρέπλαγξαν καὶ σοφόν. μαντεύσατο δʼ ἐς θεὸν ἐλθών. \n ",
            "31":" τῷ μὲν ὁ Χρυσοκόμας εὐώδεος ἐξ ἀδύτου ναῶν πλόον ",
            "32":"\n εἶπε Λερναίας ἀπʼ ἀκτᾶς εὐθὺν ἐς\n ἀμφιθάλασσον νομόν, ",
            "33":" ἔνθα ποτὲ βρέχε θεῶν βασιλεὺς ὁ μέγας χρυσέαις νιφάδεσσι πόλιν, ",
            "34":" ἁνίχʼ Ἁφαίστου τέχναισιν ",
            "35":" χαλκελάτῳ πελέκει πατέρος Αθαναία κορυφὰν κατʼ ἄκραν ",
            "36":" ἀνορούσαισʼ ἀλάλαξεν ὑπερμάκει βοᾷ· ",
            "37":"\n Οὐρανὸς δʼ ἔφριξέ νιν καὶ Γαῖα\n μάτηρ. \n ",
            "38":" τότε καὶ φαυσίμβροτος δαίμων Ὑπεριονίδας ",
            "39":" μέλλον ἔντειλεν φυλάξασθαι χρέος ",
            "40":" παισὶν φίλοις, ",
            "41":" ὡς ἂν θεᾷ πρῶτοι κτίσαιεν βωμὸν ἐναργέα, καὶ σεμνὰν θυσίαν θέμενοι ",
            "42":" πατρί τε θυμὸν ἰάναιεν κόρᾳ τʼ ἐγχειβρόμῳ. ἐν δʼ ἀρετὰν ",
            "43":"\n ἔβαλεν καὶ χάρματʼ ἀνθρώποισι\n Προμαθέος Αἰδώς· \n ",
            "44":" ἐπὶ μὰν βαίνει τε καὶ λάθας ἀτέκμαρτα νέφος, ",
            "45":" καὶ παρέλκει πραγμάτων ὀρθὰν ὁδὸν ",
            "46":" ἔξω φρενῶν. ",
            "47":" καὶ τοὶ γὰρ αἰθοίσας ἔχοντες σπέρμʼ ἀνέβαν φλογὸς οὔ· τεῦξαν δʼ ἀπύροις\n ἱεροῖς ",
            "48":"\n ἄλσος ἐν ἀκροπόλει· κείνοις ὁ μὲν\n ξανθὰν ἀγαγὼν νεφέλαν ",
            "49":" πολὺν ὗσε χρυσόν· αὐτὰ δέ σφισιν ὤπασε τέχναν \n ",
            "50":" πᾶσαν ἐπιχθονίων Γλαυκῶπις ἀριστοπόνοις χερσὶ κρατεῖν. ",
            "51":" ἔργα δὲ ζωοῖσιν ἑρπόντεσσί θʼ ὁμοῖα κέλευθοι φέρον· ",
            "52":" ἦν δὲ κλέος βαθύ. δαέντι δὲ καὶ σοφία μείζων ἄδολος τελέθει. ",
            "53":"\n φαντὶ δʼ ἀνθρώπων παλαιαὶ ",
            "54":" ῥήσιες, οὔπω, ὅτε χθόνα δατέοντο Ζεύς τε καὶ ἀθάνατοι, ",
            "55":" φανερὰν ἐν πελάγει Ῥόδον ἔμμεν ποντίῳ, ",
            "56":" ἁλμυροῖς δʼ ἐν βένθεσιν νᾶσον κεκρύφθαι. \n ",
            "57":" ἀπεόντος δʼ οὔτις ἔνδειξεν λάχος Ἀελίου· ",
            "58":" καί ῥά μιν χώρας ἀκλάρωτον λίπον, ",
            "59":" ἁγνὸν θεόν. ",
            "60":"\n μνασθέντι δὲ Ζεὺς ἄμπαλον μέλλεν\n θέμεν. ἀλλά νιν οὐκ εἴασεν· ἐπεὶ πολιᾶς ",
            "61":" εἶπέ τινʼ αὐτὸς ὁρᾶν ἔνδον θαλάσσας αὐξομέναν πεδόθεν ",
            "62":" πολύβοσκον γαῖαν ἀνθρώποισι καὶ εὔφρονα μήλοις. \n ",
            "63":" ἐκέλευσεν δʼ αὐτίκα χρυσάμπυκα μὲν Λάχεσιν ",
            "64":"\n χεῖρας ἀντεῖναι, θεῶν δʼ ὅρκον\n μέγαν ",
            "65":" μὴ παρφάμεν, ",
            "66":" ἀλλὰ Κρόνου σὺν παιδὶ νεῦσαι, φαεννὸν ἐς αἰθέρα νιν πεμφθεῖσαν ἑᾷ κεφαλᾷ ",
            "67":" ἐξοπίσω γέρας ἔσσεσθαι. τελεύταθεν δὲ λόγων κορυφαὶ ",
            "68":" ἐν ἀλαθείᾳ πετοῖσαι. βλάστε μὲν ἐξ ἁλὸς ὑγρᾶς \n ",
            "69":" νᾶσος, ἔχει τέ νιν ὀξειᾶν ὁ γενέθλιος ἀκτίνων πατήρ, ",
            "70":"\n πῦρ πνεόντων ἀρχὸς ἵππων· ἔνθα\n Ῥόδῳ ποτὲ μιχθεὶς τέκεν ",
            "71":" ἑπτὰ σοφώτατα νοήματʼ ἐπὶ προτέρων ἀνδρῶν παραδεξαμένους ",
            "72":" παῖδας, ὧν εἷς μὲν Κάμειρον ",
            "73":" πρεσβύτατόν τε Ἰάλυσον ἔτεκεν Λίνδον τʼ· ἀπάτερθε δʼ ἔχον, ",
            "74":" διὰ γαῖαν τρίχα δασσάμενοι πατρωίαν, ",
            "75":"\n ἀστέων μοῖραν, κέκληνται δέ σφιν\n ἕδραι. \n ",
            "76":" τόθι λύτρον συμφορᾶς οἰκτρᾶς γλυκὺ Τλαπολέμῳ ",
            "77":" ἵσταται Τιρυνθίων ἀρχαγέτᾳ, ",
            "78":" ὥσπερ θεῷ, ",
            "79":" μήλων τε κνισσάεσσα πομπὰ καὶ κρίσις ἀμφʼ ἀέθλοις. τῶν ἄνθεσι\n Διαγόρας ",
            "80":" ἐστεφανώσατο δίς, κλεινᾷ τʼ ἐν Ἰσθμῷ τετράκις εὐτυχέων, ",
            "81":"\n Νεμέᾳ τʼ ἄλλαν ἐπʼ ἄλλα, καὶ\n κρανααῖς ἐν Ἀθάναις. \n ",
            "82":" ὅ τʼ ἐν Ἄργει χαλκὸς ἔγνω νιν, τά τʼ ἐν Ἀρκαδίᾳ ",
            "83":" ἔργα καὶ Θήβαις, ἀγῶνές τʼ ἔννομοι ",
            "84":" Βοιωτίων, ",
            "85":" Πέλλανά τʼ Αἴγινά τε νικῶνθʼ ἑξάκις. ἐν Μεγάροισίν τʼ οὐχ ἕτερον λιθίνα ",
            "86":"\n ψᾶφος ἔχει λόγον. ἀλλʼ, ὦ Ζεῦ\n πάτερ, νώτοισιν Ἀταβυρίου ",
            "87":" μεδέων, τίμα μὲν ὕμνου τεθμὸν Ὀλυμπιονίκαν, \n ",
            "88":" ἄνδρα τε πὺξ ἀρετὰν εὑρόντα, δίδοι τέ οἱ αἰδοίαν χάριν ",
            "89":" καὶ ποτʼ ἀστῶν καὶ ποτὶ ξείνων. ἐπεὶ ὕβριος ἐχθρὰν ὁδὸν ",
            "90":" εὐθυπορεῖ, σάφα δαεὶς ἅ τέ οἱ πατέρων ὀρθαὶ φρένες ἐξ ἀγαθῶν ",
            "91":"\n ἔχρεον. μὴ κρύπτε κοινὸν ",
            "92":" σπέρμʼ ἀπὸ Καλλιάνακτος· Ἐρατιδᾶν τοι σὺν χαρίτεσσιν ἔχει ",
            "93":" θαλίας καὶ πόλις· ἐν δὲ μιᾷ μοίρᾳ χρόνου ",
            "94":" ἄλλοτʼ ἀλλοῖαι διαιθύσσοισιν αὖραι. "
        },
        "7":{
            "0":" μᾶτερ ὦ χρυσοστεφάνων ἀέθλων, Οὐλυμπία, ",
            "1":" δέσποινʼ ἀλαθείας· ἵνα μάντιες ἄνδρες ",
            "2":" ἐμπύροις τεκμαιρόμενοι παραπειρῶνται Διὸς ἀργικεραύνου, ",
            "3":" εἴ τινʼ ἔχει λόγον ἀνθρώπων πέρι ",
            "4":" μαιομένων μεγάλαν ",
            "5":" ἀρετὰν θυμῷ λαβεῖν, ",
            "6":" τῶν δὲ μόχθων ἀμπνοάν· \n ",
            "7":"\n ἄνεται δὲ πρὸς χάριν εὐσεβίας\n ἀνδρῶν λιταῖς. ",
            "8":" ἀλλʼ ὦ Πίσας εὔδενδρον ἐπʼ Ἀλφεῷ ἄλσος, ",
            "9":" τόνδε κῶμον καὶ στεφαναφορίαν δέξαι. μέγα τοι κλέος αἰεί, ",
            "10":" ᾧτινι σὸν γέρας ἕσπητʼ ἀγλαόν· ",
            "11":" ἄλλα δʼ ἐπʼ ἄλλον ἔβαν ",
            "12":" ἀγαθῶν, πολλαὶ δʼ ὁδοὶ ",
            "13":" σὺν θεοῖς εὐπραγίας. \n ",
            "14":" Τιμόσθενες, ὔμμε δʼ ἐκλάρωσεν πότμος ",
            "15":"\n Ζηνὶ γενεθλίῳ· ὃς σὲ μὲν Νεμέᾳ\n πρόφατον, ",
            "16":" Ἀλκιμέδοντα δὲ πὰρ Κρόνου λόφῳ ",
            "17":" θῆκεν Ὀλυμπιονίκαν. ",
            "18":" ἦν δʼ ἐσορᾶν καλός, ἔργῳ τʼ οὐ κατὰ εἶδος ἐλέγχων ",
            "19":" ἐξένεπε κρατέων πάλᾳ δολιχήρετμον Αἴγιναν πάτραν· ",
            "20":" ἔνθα σώτειρα Διὸς ξενίου ",
            "21":" πάρεδρος ἀσκεῖται Θέμις \n ",
            "22":"\n ἔξοχʼ ἀνθρώπων. ὅ τι γὰρ πολὺ καὶ\n πολλᾷ ῥέπῃ, ",
            "23":" ὀρθᾷ διακρίνειν φρενὶ μὴ παρὰ καιρόν, ",
            "24":" δυσπαλές· τεθμὸς δέ τις ἀθανάτων καὶ τάνδʼ ἁλιερκέα χώραν ",
            "25":" παντοδαποῖσιν ὑπέστασε ξένοις ",
            "26":" κίονα δαιμονίαν ",
            "27":" ὁ δʼ ἐπαντέλλων χρόνος ",
            "28":" τοῦτο πράσσων μὴ κάμοι \n ",
            "29":"\n Δωριεῖ λαῷ ταμιευομέναν ἐξ\n Αἰακοῦ· ",
            "30":" τὸν παῖς ὁ Λατοῦς εὐρυμέδων τε Ποσειδᾶν, ",
            "31":" Ἰλίῳ μέλλοντες ἐπὶ στέφανον τεῦξαι, καλέσαντο συνεργὸν ",
            "32":" τείχεος, ἦν ὅτι νιν πεπρωμένον ",
            "33":" ὀρνυμένων πολέμων ",
            "34":" πτολιπόρθοις ἐν μάχαις ",
            "35":" λάβρον ἀμπνεῦσαι καπνόν. \n ",
            "36":" γλαυκοὶ δὲ δράκοντες, ἐπεὶ κτίσθη νέον, ",
            "37":"\n πύργον ἐσαλλόμενοι τρεῖς, οἱ δύο\n μὲν κάπετον, ",
            "38":" αὖθι δʼ ἀτυζομένω ψυχὰς βάλον· ",
            "39":" εἷς δʼ ἀνόρουσε βοάσαις. ",
            "40":" ἔννεπε δʼ ἀντίον ὁρμαίνων τέρας εὐθὺς, Ἀπόλλων· ",
            "41":"\n Πέργαμος ἀμφὶ τεαῖς, ἥρως, χερὸς ἐργασίαι ἁλίσκεται·\n ",
            "42":" ὣς ἐμοὶ φάσμα λέγει Κρονίδα ",
            "43":"\n πεμφθὲν\n βαρυγδούπου Διός· \n \n ",
            "44":" οὐκ ἄτερ παίδων σέθεν, ἀλλʼ ἅμα πρώτοις ῥάζεται\n ",
            "45":" καὶ τερτάτοις. ὣς ἆρα θεὸς σάφα εἴπαις ",
            "46":" Ξάνθον ἤπειγεν καὶ Ἀμαζόνας εὐίππους καὶ ἐς Ἴστρον ἐλαύνων. ",
            "47":" Ὀρσοτρίαινα δʼ ἐπʼ Ἰσθμῷ ποντίᾳ ",
            "48":" ἅρμα θοὸν τανύεν, ",
            "49":" ἀποπέμπων Αἰακὸν ",
            "50":" δεῦρʼ ἀνʼ ἵπποις χρυσέαις, \n ",
            "51":" καὶ Κορίνθου δειράδʼ ἐποψόμενος δαιτικλυτάν. ",
            "52":"\n τερπνὸν δʼ ἐν ἀνθρώποις ἴσον\n ἔσσεται οὐδέν. ",
            "53":" εἰ δʼ ἐγὼ Μελησίᾳ ἐξ ἀγενείων κῦδος ἀνέδραμον ὕμνῳ, ",
            "54":" μὴ βαλέτω με λίθῳ τραχεῖ φθόνος· ",
            "55":" καὶ Νεμέᾳ γὰρ ὁμῶς ",
            "56":" ἐρέω ταύταν χάριν, ",
            "57":" τὰν δʼ ἔπειτʼ ἀνδρῶν μάχαν \n ",
            "58":" ἐκ παγκρατίου. τὸ διδάξασθαι δέ τοι ",
            "59":" εἰδότι ῥᾴτερον· ἄγνωμον δὲ τὸ μὴ προμαθεῖν· ",
            "60":"\n κουφότεραι γὰρ ἀπειράτων φρένες. ",
            "61":" κεῖνα δὲ κεῖνος ἂν εἴποι ",
            "62":" ἔργα περαίτερον ἄλλων, τίς τρόπος ἄνδρα προβάσει ",
            "63":" ἐξ ἱερῶν ἀέθλων μέλλοντα ποθεινοτάταν δόξαν φέρειν. ",
            "64":" νῦν μὲν αὐτῷ γέρας Ἀλκιμέδων ",
            "65":" νίκαν τριακοστὰν ἑλών· \n ",
            "66":" ὃς τύχᾳ μὲν δαίμονος, ἀνορέας δʼ οὐκ ἀμπλακὼν ",
            "67":"\n ἐν τέτρασιν παίδων ἀπεθήκατο\n γυίοις ",
            "68":" νόστον ἔχθιστον καὶ ἀτιμοτέραν γλῶσσαν καὶ ἐπίκρυφον οἶμον, ",
            "69":" πατρὶ δὲ πατρὸς ἐνέπνευσεν μένος ",
            "70":" γήραος ἀντίπαλον. ",
            "71":" Ἀΐδα τοι λάθεται ",
            "72":" ἄρμενα πράξαις ἀνήρ. \n ",
            "73":" ἀλλʼ ἐμὲ χρὴ μναμοσύναν ἀνεγείροντα φράσαι ",
            "74":" χειρῶν ἄωτον Βλεψιάδαις ἐπίνικον, ",
            "75":"\n ἕκτος οἷς ἤδη στέφανος\n περίκειται φυλλοφόρων ἀπʼ ἀγώνων. ",
            "76":" ἔστι δὲ καί τι θανόντεσσιν μέρος ",
            "77":" κὰν νόμον ἐρδομένων· ",
            "78":" κατακρύπτει δʼ οὐ κόνις ",
            "79":" συγγόνων κεδνὰν χάριν. \n ",
            "80":" Ἑρμᾶ δὲ θυγατρὸς ἀκούσαις Ἰφίων ",
            "81":" Ἀγγελίας, ἐνέποι κεν Καλλιμάχῳ λιπαρὸν ",
            "82":" κόσμον Ὀλυμπίᾳ, ὅν σφι Ζεὺς γένει ",
            "83":"\n ὤπασεν. ἐσλὰ δʼ ἐπʼ ἐσλοῖς ",
            "84":" ἔργʼ ἐθέλοι δόμεν, ὀξείας δὲ νόσους ἀπαλάλκοι. ",
            "85":" εὔχομαι ἀμφὶ καλῶν μοίρᾳ Νέμεσιν διχόβουλον μὴ θέμεν· ",
            "86":" ἀλλʼ ἀπήμαντον ἄγων βίοτον ",
            "87":" αὐτούς τʼ ἀέξοι καὶ πόλιν. "
        },
        "8":{
            "0":" τὸ μὲν Ἀρχιλόχου μέλος ",
            "1":" φωνᾶεν Ὀλυμπίᾳ, καλλίνικος ὁ τριπλόος κεχλαδώς, ",
            "2":" ἄρκεσε Κρόνιον παρʼ ὄχθον ἁγεμονεῦσαι ",
            "3":" κωμάζοντι φίλοις Ἐφαρμόστῳ σὺν ἑταίροις· ",
            "4":" ἀλλὰ νῦν ἑκαταβόλων Μοισᾶν ἀπὸ τόξων ",
            "5":"\n Δία τε φοινικοστερόπαν σεμνόν τʼ\n ἐπίνειμαι ",
            "6":" ἀκρωτήριον Ἄλιδος ",
            "7":" τοιοῖσδε βέλεσσιν, ",
            "8":" τὸ δή ποτε Λυδὸς ἥρως Πέλοψ ",
            "9":" ἐξάρατο κάλλιστον ἕδνον Ἱπποδαμείας· \n ",
            "10":" πτερόεντα δʼ ἵει γλυκὺν ",
            "11":" Πυθώναδʼ ὀϊστόν· οὔτοι χαμαιπετέων λόγων ἐφάψεαι ",
            "12":"\n ἀνδρὸς ἀμφὶ παλαίσμασιν φόρμιγγʼ\n ἐλελίζων ",
            "13":" κλεινᾶς ἐξ Ὀπόεντος· αἰνήσαις ἓ καὶ υἱόν, ",
            "14":" ἃν Θέμις θυγάτηρ τέ οἱ σώτειρα λέλογχεν ",
            "15":" μεγαλόδοξος Εὐνομία, θάλλει δʼ ἀρεταῖσιν ",
            "16":" σόν τε, Κασταλία, πάρα ",
            "17":" Ἀλφεοῦ τε ῥέεθρον· ",
            "18":"\n ὅθεν στεφάνων ἄωτοι κλυτὰν ",
            "19":" Λοκρῶν ἐπαείροντι ματέρʼ ἀγλαόδενδρον. \n ",
            "20":" ἐγὼ δέ τοι φίλαν πόλιν ",
            "21":" μαλεραῖς ἐπιφλέγων ἀοιδαῖς, ",
            "22":" καὶ ἀγάνορος ἵππου ",
            "23":" θᾶσσον καὶ ναὸς ὑποπτέρου παντᾷ ",
            "24":" ἀγγελίαν πέμψω ταύταν, ",
            "25":" εἰ σύν τινι μοιριδίῳ παλάμᾳ ",
            "26":"\n ἐξαίρετον Χαρίτων νέμομαι κᾶπον· ",
            "27":" κεῖναι γὰρ ὤπασαν τὰ τέρπνʼ· ἀγαθοὶ δὲ καὶ σοφοὶ κατὰ δαίμονʼ ἄνδρες\n \n ",
            "28":" ἐγένοντʼ· ἐπεὶ ἀντία ",
            "29":" πῶς ἂν τριόδοντος Ἡρακλέης σκύταλον τίναξε χερσίν, ",
            "30":" ἁνίκʼ ἀμφὶ Πύλον σταθεὶς ἤρειδε Ποσειδᾶν ",
            "31":" ἤρειδεν δέ νιν ἀργυρέῳ τόξῳ πολεμίζων ",
            "32":"\n Φοῖβος, οὐδʼ Ἀΐδας ἀκινήταν ἔχε\n ῥάβδον, ",
            "33":" βρότεα σώμαθʼ ᾇ κατάγει κοίλαν πρὸς ἀγυιὰν ",
            "34":" θνᾳσκόντων; ἀπό μοι λόγον ",
            "35":" τοῦτον, στόμα, ῥῖψον· ",
            "36":" ἐπεὶ τό γε λοιδορῆσαι θεοὺς ",
            "37":" ἐχθρὰ σοφία, καὶ τὸ καυχᾶσθαι παρὰ καιρὸν \n ",
            "38":" μανίαισιν ὑποκρέκει. ",
            "39":"\n μὴ νῦν λαλάγει τὰ τοιαῦτʼ· ἔα\n πόλεμον μάχαν τε πᾶσαν ",
            "40":" χωρὶς ἀθανάτων· φέροις δὲ Πρωτογενείας ",
            "41":" ἄστει γλῶσσαν, ἵνʼ αἰολοβρόντα Διὸς αἴσᾳ ",
            "42":" Πύρρα Δευκαλίων τε Παρνασοῦ καταβάντε ",
            "43":" δόμον ἔθεντο πρῶτον, ἄτερ δʼ εὐνᾶς ὁμόδαμον ",
            "44":"\n κτισσάσθαν λίθινον γόνον· ",
            "45":" λαοὶ δʼ ὀνύμασθεν. ",
            "46":" ἔγειρʼ ἐπέων σφιν οἶμον λιγύν, ",
            "47":" αἴνει δὲ παλαιὸν μὲν οἶνον, ἄνθεα δʼ ὕμνων \n ",
            "48":" νεωτέρων. λέγοντι μὰν ",
            "49":" χθόνα μὲν κατακλύσαι μέλαιναν ",
            "50":" ὕδατος σθένος, ἀλλὰ ",
            "51":" Ζηνὸς τέχναις ἀνάπωτιν ἐξαίφνας ",
            "52":" ἄντλον ἑλεῖν. κείνων ἔσαν ",
            "53":"\n χαλκάσπιδες ὑμέτεροι πρόγονοι ",
            "54":" ἀρχᾶθεν Ἰαπετιονίδος φύτλας ",
            "55":" κοῦροι κορᾶν καὶ φερτάτων Κρονιδᾶν, ἐγχώριοι βασιλῆες αἰεί, \n ",
            "56":" πρὶν Ὀλύμπιος ἁγεμὼν ",
            "57":" θύγατρʼ ἀπὸ γᾶς Ἐπειῶν Ὀπόεντος ἀναρπάσαις, ἕκαλος ",
            "58":" μίχθη Μαιναλίαισιν ἐν δειραῖς, καὶ ἔνεικεν ",
            "59":"\n Λοκρῷ, μὴ καθέλοι μιν αἰὼν πότμον\n ἐφάψαις ",
            "60":" ὀρφανὸν γενεᾶς. ἔχεν δὲ σπέρμα μέγιστον ",
            "61":" ἄλοχος, εὐφράνθη τε ἰδὼν ἥρως θετὸν υἱόν, ",
            "62":" μάτρωος δʼ ἐκάλεσσέ νιν ",
            "63":" ἰσώνυμον ἔμμεν, ",
            "64":" ὑπέρφατον ἄνδρα μορφᾷ τε καὶ ",
            "65":"\n ἔργοισι. πόλιν δʼ ὤπασεν λαόν τε\n διαιτᾶν. \n ",
            "66":" ἀφίκοντο δέ οἱ ξένοι, ",
            "67":" ἔκ τʼ Ἄργεος ἔκ τε Θηβᾶν, οἱ δʼ Ἀρκάδες, οἱ δὲ καὶ Πισᾶται· ",
            "68":" υἱὸν δʼ Ἄκτορος ἐξόχως τίμασεν ἐποίκων ",
            "69":" Αἰγίνας τε Μενοίτιον· τοῦ παῖς ἅμʼ Ἀτρείδαις ",
            "70":" Τεύθραντος πεδίον μολὼν ἔστα σὺν Ἀχιλλεῖ ",
            "71":"\n μόνος, ὅτʼ ἀλκᾶντας Δαναοὺς\n τρέψαις ἁλίαισιν ",
            "72":" πρύμναις Τήλεφος ἔμβαλεν· ",
            "73":" ὥστʼ ἔμφρονι δεῖξαι ",
            "74":" μαθεῖν Πατρόκλου βιατὰν νόον. ",
            "75":" ἐξ οὗ Θέτιος γόνος οὐλίῳ νιν ἐν Ἄρει \n ",
            "76":" παραγορεῖτο μή ποτε ",
            "77":" σφετέρας ἄτερθε ταξιοῦσθαι ",
            "78":" δαμασιμβρότου αἰχμᾶς. ",
            "79":"\n εἴην εὑρησιεπὴς ἀναγεῖσθαι ",
            "80":" πρόσφορος ἐν Μοισᾶν δίφρῳ· ",
            "81":" τόλμα δὲ καὶ ἀμφιλαφὴς δύναμις ",
            "82":" ἕσποιτο. προξενίᾳ δʼ ἀρετᾷ τʼ ἦλθον ",
            "83":" τιμάορος Ἰσθμίαισι Λαμπρομάχου μίτραις, ὅτʼ ἀμφότεροι κράτησαν \n ",
            "84":" μίαν ἔργον ἀνʼ ἁμέραν. ",
            "85":" ἄλλαι δὲ δύʼ ἐν Κορίνθου πύλαις ἐγένοντʼ ἔπειτα χάρμαι, ",
            "86":"\n ταὶ δὲ καὶ Νεμέας Ἐφαρμόστῳ κατὰ\n κόλπον· ",
            "87":" Ἄργει τʼ ἔσχεθε κῦδος ἀνδρῶν, παῖς δʼ ἐν Ἀθάναις, ",
            "88":" οἷον δʼ ἐν Μαραθῶνι συλαθεὶς ἀγενείων ",
            "89":" μένεν ἀγῶνα πρεσβυτέρων ἀμφʼ ἀργυρίδεσσιν· ",
            "90":" φῶτας δʼ ὀξυρεπεῖ δόλῳ ",
            "91":" ἀπτῶτι δαμάσσαις ",
            "92":"\n διήρχετο κύκλον ὅσσᾳ βοᾷ, ",
            "93":" ὡραῖος ἐὼν καὶ καλὸς κάλλιστά τε ῥέξαις. \n ",
            "94":" τὰ δὲ Παρρασίῳ στρατῷ ",
            "95":" θαυμαστὸς ἐὼν φάνη Ζηνὸς ἀμφὶ πανάγυριν Λυκαίου, ",
            "96":" καὶ ψυχρᾶν ὁπότʼ εὐδιανὸν φάρμακον αὐρᾶν ",
            "97":" Πελλάνᾳ φέρε· σύνδικος δʼ αὐτῷ Ἰολάου ",
            "98":"\n τύμβος εἰναλία τʼ Ἐλευσὶς\n ἀγλαΐαισιν. ",
            "99":" τὸ δὲ φυᾷ κράτιστον ἅπαν· πολλοὶ δὲ διδακταῖς ",
            "100":" ἀνθρώπων ἀρεταῖς κλέος ",
            "101":" ὤρουσαν ἀρέσθαι. ",
            "102":" ἄνευ δὲ θεοῦ σεσιγαμένον ",
            "103":" οὐ σκαιότερον χρῆμʼ ἕκαστον. ἐντὶ γὰρ ἄλλαι \n ",
            "104":" ὁδῶν ὁδοὶ περαίτεραι, ",
            "105":"\n μία δʼ οὐχ ἅπαντας ἄμμε θρέψει ",
            "106":" μελέτα· σοφίαι μὲν ",
            "107":" αἰπειναί· τοῦτο δὲ προσφέρων ἆθλον, ",
            "108":" ὄρθιον ὤρυσαι θαρσέων, ",
            "109":" τόνδʼ ἀνέρα δαιμονίᾳ γεγάμεν ",
            "110":" εὔχειρα, δεξιόγυιον, ὁρῶντʼ ἀλκάν, ",
            "111":" Αἰάντειόν τʼ ἐν δαιτὶ Ἰλιάδα νικῶν ἐπεστεφάνωσε βωμόν. "
        },
        "9":{
            "0":" τὸν Ὀλυμπιονίκαν ἀνάγνωτέ μοι ",
            "1":" Ἀρχεστράτου παῖδα, πόθι φρενὸς ",
            "2":" ἐμᾶς γέγραπται· γλυκὺ γὰρ αὐτῷ μέλος ὀφείλων ἐπιλέλαθʼ· ὦ Μοῖσʼ, ἀλλὰ σὺ καὶ\n θυγάτηρ ",
            "3":" Ἀλάθεια Διός, ὀρθᾷ χερὶ ",
            "4":" ἐρύκετον ψευδέων ",
            "5":" ἐνιπὰν ἀλιτόξενον. \n ",
            "6":" ἕκαθεν γὰρ ἐπελθὼν ὁ μέλλων χρόνος ",
            "7":"\n ἐμὸν καταίσχυνε βαθὺ χρέος. ",
            "8":" ὅμως δὲ λῦσαι δυνατὸς ὀξεῖαν ἐπιμομφὰν τόκος· ὁρᾶτʼ ὦν νῦν ψᾶφον ἑλισσομέναν ",
            "9":" ὅπα κῦμα κατακλύσσει ῥέον, ",
            "10":" ὅπα τε κοινὸν λόγον ",
            "11":" φίλαν τίσομεν ἐς χάριν. \n ",
            "12":" νέμει γὰρ Ἀτρέκεια πόλιν Λοκρῶν Ζεφυρίων, ",
            "13":" μέλει τέ σφισι Καλλιόπα ",
            "14":"\n καὶ χάλκεος Ἄρης. τράπε δὲ\n Κύκνεια μάχα καὶ ὑπέρβιον ",
            "15":" Ἡρακλέα. πύκτας δʼ ἐν Ὀλυμπιάδι νικῶν ",
            "16":" Ἴλᾳ φερέτω χάριν ",
            "17":" Ἁγησίδαμος ὡς ",
            "18":" Ἀχιλεῖ Πάτροκλος. ",
            "19":" θήξαις δέ κε φύντʼ ἀρετᾷ ποτὶ ",
            "20":" πελώριον ὁρμάσαι κλέος ἀνὴρ θεοῦ σὺν παλάμᾳ· \n ",
            "21":" ἄπονον δʼ ἔλαβον χάρμα παῦροί τινες, ",
            "22":" ἔργων πρὸ πάντων βιότῳ φάος. ",
            "23":"\n ἀγῶνα δʼ ἐξαίρετον ἀεῖσαι θέμιτες\n ὦρσαν Διός, ὃν ἀρχαίῳ σάματι πὰρ Πέλοπος ",
            "24":" βωμῶν ἑξάριθμον ἐκτίσσατο, ",
            "25":" ἐπεὶ Ποσειδάνιον ",
            "26":" πέφνε Κτέατον ἀμύμονα, \n ",
            "27":" πέφνε δʼ Εὔρυτον, ὡς Αὐγέαν λάτριον ",
            "28":" ἀέκονθʼ ἑκὼν μισθὸν ὑπέρβιον ",
            "29":" πράσσοιτο, λόχμαισι δὲ δοκεύσαις ὑπὸ Κλεωνᾶν δάμασε καὶ κείνους\n Ἡρακλέης ἐφʼ ὁδῷ, ",
            "30":"\n ὅτι πρόσθε ποτὲ Τιρύνθιον ",
            "31":" ἔπερσαν αὐτῷ στρατὸν ",
            "32":" μυχοῖς ἥμενον Ἄλιδος \n ",
            "33":" Μολίονες ὑπερφίαλοι. καὶ μὰν ξεναπάτας ",
            "34":" Ἐπειῶν βασιλεὺς ὄπιθεν ",
            "35":" οὐ πολλὸν ἴδε πατρίδα πολυκτέανον ὑπὸ στερεῷ πυρὶ ",
            "36":" πλαγαῖς τε σιδάρου βαθὺν εἰς ὀχετὸν ἄτας ",
            "37":" ἵζοισαν ἑὰν πόλιν. ",
            "38":" νεῖκος δὲ κρεσσόνων ",
            "39":" ἀποθέσθʼ ἄπορον. ",
            "40":" καὶ κεῖνος ἀβουλίᾳ ὕστατος ",
            "41":"\n ἁλώσιος ἀντάσαις θάνατον αἰπὺν\n οὐκ ἐξέφυγεν. \n ",
            "42":" ὁ δʼ ἄρʼ ἐν Πίσᾳ ἔλσαις ὅλον τε στρατὸν ",
            "43":" λαίαν τε πᾶσαν Διὸς ἄλκιμος ",
            "44":" υἱὸς σταθμᾶτο ζάθεον ἄλσος πατρὶ μεγίστῳ· περὶ δὲ πάξαις Ἄλτιν μὲν\n ὅγʼ ἐν καθαρῷ ",
            "45":" διέκρινε, τὸ δὲ κύκλῳ πέδον ",
            "46":" ἔθηκε δόρπου λύσιν, ",
            "47":" τιμάσαις πόρον Ἀλφεοῦ \n ",
            "48":" μετὰ δώδεκʼ ἀνάκτων θεῶν. καὶ πάγον ",
            "49":"\n Κρόνου προσεφθέγξατο· πρόσθε γὰρ ",
            "50":" νώνυμνος, ἇς Οἰνόμαος ἆρχε, βρέχετο πολλᾷ νιφάδι. ταύτᾳ δʼ ἐν πρωτογόνῳ\n τελετᾷ ",
            "51":" παρέσταν μὲν ἄρα Μοῖραι σχεδὸν ",
            "52":" ὅ τʼ ἐξελέγχων μόνος ",
            "53":" ἀλάθειαν ἐτήτυμον \n ",
            "54":" χρόνος. τὸ δὲ σαφανὲς ἰὼν πόρσω κατέφρασεν, ",
            "55":" ὅπα τὰν πολέμοιο δόσιν ",
            "56":"\n ἀκρόθινα διελὼν ἔθυε καὶ\n πενταετηρίδʼ ὅπως ἄρα ",
            "57":" ἔστασεν ἑορτὰν σὺν Ὀλυμπιάδι πρώτᾳ ",
            "58":" νικαφορίαισί τε. ",
            "59":" τίς δὴ ποταίνιον ",
            "60":" ἔλαχε στέφανον ",
            "61":" χείρεσσι ποσίν τε καὶ ἅρματι, ",
            "62":" ἀγώνιον ἐν δόξᾳ θέμενος εὖχος, ἔργῳ καθελών; \n ",
            "63":" σταδίου μὲν ἀρίστευσεν εὐθὺν τόνον ",
            "64":" ποσσὶ τρέχων παῖς ὁ Λικυμνίου ",
            "65":"\n Οἰωνός· ἷκεν δὲ Μιδέαθεν στρατὸν\n ἐλαύνων· ὁ δὲ πάλᾳ κυδαίνων Ἔχεμος Τεγέαν· ",
            "66":" Δόρυκλος δʼ ἔφερε πυγμᾶς τέλος, ",
            "67":" Τίρυνθα ναίων πόλιν· ",
            "68":" ἀνʼ ἵπποισι δὲ τέτρασιν \n ",
            "69":" ἀπὸ Μαντινέας Σᾶμος Ὡλιροθίου· ",
            "70":" ἄκοντι Φράστωρ ἔλασε σκοπόν· ",
            "71":" μᾶκος δὲ Νικεὺς ἔδικε πέτρῳ χέρα κυκλώσαις ὑπὲρ ἁπάντων, καὶ συμμαχία\n θόρυβον ",
            "72":"\n παραίθυξε μέγαν· ἐν δʼ ἕσπερον ",
            "73":" ἔφλεξεν εὐώπιδος ",
            "74":" σελάνας ἐρατὸν φάος. \n ",
            "75":" ἀείδετο δὲ πᾶν τέμενος τερπναῖσι θαλίαις ",
            "76":" τὸν ἐγκώμιον ἀμφὶ τρόπον. ",
            "77":" ἀρχαῖς δὲ προτέραις ἑπόμενοι καί νῦν ἐπωνυμίαν χάριν ",
            "78":" νίκας ἀγερώχου, κελαδησόμεθα βροντὰν ",
            "79":" καὶ πυρπάλαμον βέλος ",
            "80":" ὀρσικτύπου Διός, ",
            "81":" ἐν ἅπαντι κράτει ",
            "82":" αἴθωνα κεραυνὸν ἀραρότα. ",
            "83":"\n χλιδῶσα δὲ μολπὰ πρὸς κάλαμον\n ἀντιάξει μελέων, \n ",
            "84":" τὰ παρʼ εὐκλέϊ Δίρκᾳ χρόνῳ μὲν φάνεν· ",
            "85":" ἀλλʼ ὥτε παῖς ἐξ ἀλόχου πατρὶ ",
            "86":" ποθεινὸς ἵκοντι νεότατος τὸ πάλιν ἤδη, μάλα δέ οἱ θερμαίνει φιλότατι νόον· ",
            "87":" ἐπεὶ πλοῦτος ὁ λαχὼν ποιμένα ",
            "88":" ἐπακτὸν ἀλλότριον, ",
            "89":" θνᾴσκοντι στυγερώτατος· \n ",
            "90":" καὶ ὅταν καλὰ ἔρξαις ἀοιδᾶς ἄτερ, ",
            "91":"\n Ἁγησίδαμʼ, εἰς Ἀΐδα σταθμὸν ",
            "92":" ἀνὴρ ἵκηται, κενεὰ πνεύσαις ἔπορε μόχθῳ βραχύ τι τερπνόν. τὶν δʼ ἁδυεπής τε\n λύρα ",
            "93":" γλυκύς τʼ αὐλὸς ἀναπάσσει χάριν· ",
            "94":" τρέφοντι δʼ εὐρὺ κλέος ",
            "95":" κόραι Πιερίδες Διός. \n ",
            "96":" ἐγὼ δὲ συνεφαπτόμενος σπουδᾷ, κλυτὸν ἔθνος ",
            "97":" Λοκρῶν ἀμφέπεσον μέλιτι ",
            "98":"\n εὐάνορα πόλιν καταβρέχων· παῖδʼ\n ἐρατὸν δʼ Ἀρχεστράτου ",
            "99":" αἴνησα, τὸν εἶδον κρατέοντα χερὸς ἀλκᾷ ",
            "100":" βωμὸν παρʼ Ὀλύμπιον, ",
            "101":" κεῖνον κατὰ χρόνον ",
            "102":" ἰδέᾳ τε καλὸν ",
            "103":" ὥρᾳ τε κεκραμένον, ἅ ποτε ",
            "104":" ἀναιδέα Γανυμήδει μόρον ἄλαλκε σὺν Κυπρογενεῖ. "
        },
        "10":{
            "0":" ἔστιν ἀνθρώποις ἀνέμων ὅτε πλείστα ",
            "1":" χρῆσις, ἔστιν δʼ οὐρανίων ὑδάτων, ",
            "2":" ὀμβρίων παίδων νεφέλας. ",
            "3":" εἰ δὲ σὺν πόνῳ τις εὖ πράσσοι, μελιγάρυες ὕμνοι ",
            "4":" ὑστέρων ἀρχὰ λόγων ",
            "5":" τέλλεται καὶ πιστὸν ὅρκιον μεγάλαις ἀρεταῖς. \n ",
            "6":" ἀφθόνητος δʼ αἶνος Ὀλυμπιονίκαις ",
            "7":" οὗτος ἄγκειται. τὰ μὲν ἁμετέρα ",
            "8":" γλῶσσα ποιμαίνειν ἐθέλει· ",
            "9":"\n ἐκ θεοῦ δʼ ἀνὴρ σοφαῖς ἀνθεῖ\n πραπίδεσσιν ὁμοίως. ",
            "10":" ἴσθι νῦν, Ἀρχεστράτου ",
            "11":" παῖ, τεᾶς, Ἁγησίδαμε, πυγμαχίας ἕνεκεν \n ",
            "12":" κόσμον ἐπὶ στεφάνῳ χρυσέας ἐλαίας ",
            "13":" ἁδυμελῆ κελαδήσω, ",
            "14":" Ζεφυρίων, Λοκρῶν γενεὰν ἀλέγων. ",
            "15":" ἔνθα συγκωμάξατʼ· ἐγγυάσομαι ",
            "16":" ὔμμιν, ὦ Μοῖσαι, φυγόξενον στρατὸν ",
            "17":" μηδʼ ἀπείρατον καλῶν, ",
            "18":" ἀκρόσοφον δὲ καὶ αἰχματὰν ἀφίξεσθαι. τὸ γὰρ ",
            "19":"\n ἐμφυὲς οὔτʼ αἴθων ἀλώπηξ ",
            "20":" οὔτʼ ἐρίβρομοι λέοντες διαλλάξαντο ἦθος. "
        },
        "11":{
            "0":" λίσσομαι, παῖ Ζηνὸς Ἐλευθερίου, ",
            "1":" Ἱμέραν εὐρυσθενέʼ ἀμφιπόλει, σώτειρα Τύχα. ",
            "2":" τὶν γὰρ ἐν πόντῳ κυβερνῶνται θοαὶ ",
            "3":" νᾶες, ἐν χέρσῳ τε λαιψηροὶ πόλεμοι ",
            "4":" κἀγοραὶ βουλαφόροι. αἵ γε μὲν ἀνδρῶν ",
            "5":" πόλλʼ ἄνω, τὰ δʼ αὖ κάτω ψεύδη μεταμώνια τάμνοισαι κυλίνδοντʼ ἐλπίδες·\n \n ",
            "6":"\n σύμβολον δʼ οὔ πώ τις ἐπιχθονίων ",
            "7":" πιστὸν ἀμφὶ πράξιος ἐσσομένας εὗρεν θεόθεν· ",
            "8":" τῶν δὲ μελλόντων τετύφλωνται φραδαί. ",
            "9":" πολλὰ δʼ ἀνθρώποις παρὰ γνώμαν ἔπεσεν, ",
            "10":" ἔμπαλιν μὲν τέρψιος, οἱ δʼ ἀνιαραῖς ",
            "11":" ἀντικύρσαντες ζάλαις ἐσλὸν βαθὺ πήματος ἐν μικρῷ πεδάμειψαν χρόνῳ.\n \n ",
            "12":" υἱὲ Φιλάνορος, ἤτοι καὶ τεά κεν, ",
            "13":"\n ἐνδομάχας ἅτʼ ἀλέκτωρ, συγγόνῳ\n παρʼ ἑστίᾳ ",
            "14":" ἀκλεὴς τιμὰ κατεφυλλορόησε ποδῶν, ",
            "15":" εἰ μὴ στάσις ἀντιάνειρα Κνωσίας ἄμερσε πάτρας. ",
            "16":" νῦν δʼ Ὀλυμπία στεφανωσάμενος ",
            "17":" καὶ δὶς ἐκ Πυθῶνος Ἰσθμοῖ τʼ, Ἐργότελες, ",
            "18":" θερμὰ Νυμφᾶν λουτρὰ βαστάζεις, ὁμιλέων παρʼ οἰκείαις ἀρούραις. "
        },
        "12":{
            "0":" τρισολυμπιονίκαν ",
            "1":" ἐπαινέων οἶκον ἅμερον ἀστοῖς, ",
            "2":" ξένοισι δὲ θεράποντα, γνώσομαι ",
            "3":" τὰν ὀλβίαν Κόρινθον, Ἰσθμίου ",
            "4":" πρόθυρον Ποτειδᾶνος, ἀγλαόκουρον. ",
            "5":" ἐν τᾷ γὰρ Εὐνομία ναίει, κασίγνηταί τε, βάθρον πολίων ἀσφαλές, ",
            "6":"\n Δίκα καὶ ὁμότροφος Εἰρήνα, ταμίαι\n ἀνδράσι πλούτου, ",
            "7":" χρύσεαι παῖδες εὐβούλου Θέμιτος· \n ",
            "8":" ἐθέλοντι δʼ ἀλέξειν ",
            "9":" Ὕβριν, Κόρου ματέρα θρασύμυθον. ",
            "10":" ἔχω καλά τε φράσαι, τόλμα τέ μοι ",
            "11":" εὐθεῖα γλῶσσαν ὀρνύει λέγειν. ",
            "12":" ἄμαχον δὲ κρύψαι τὸ συγγενὲς ἦθος. ",
            "13":" ὔμμιν δέ, παῖδες Ἀλάτα, πολλὰ μὲν νικαφόρον ἀγλαΐαν ὤπασαν ",
            "14":"\n ἄκραις ἀρεταῖς ὑπερελθόντων\n ἱεροῖς ἐν ἀέθλοις, ",
            "15":" πολλὰ δʼ ἐν καρδίαις ἀνδρῶν ἔβαλον \n ",
            "16":" ὧραι πολυάνθεμοι ἀρχαῖα σοφίσμαθʼ. ἅπαν δʼ εὑρόντος ἔργον. ",
            "17":" ταὶ Διωνύσου πόθεν ἐξέφανεν ",
            "18":" σὺν βοηλάτᾳ χάριτες διθυράμβῳ· ",
            "19":" τίς γὰρ ἱππείοις ἐν ἔντεσσιν μέτρα, ",
            "20":" ἢ θεῶν ναοῖσιν οἰωνῶν βασιλέα δίδυμον ",
            "21":"\n ἐπέθηκʼ; ἐν δὲ Μοῖσʼ ἁδύπνοος, ",
            "22":" ἐν δʼ Ἄρης ἀνθεῖ νέων οὐλίαις αἰχμαῖσιν ἀνδρῶν. \n ",
            "23":" ὕπατʼ εὐρὺ ἀνάσσων ",
            "24":" Ὀλυμπίας, ἀφθόνητος ἔπεσσιν ",
            "25":" γένοιο χρόνον ἅπαντα, Ζεῦ πάτερ, ",
            "26":" καὶ τόνδε λαὸν ἀβλαβῆ νέμων ",
            "27":" Ξενοφῶντος εὔθυνε δαίμονος οὖρον· ",
            "28":"\n δέξαι τέ οἱ στεφάνων ἐγκώμιον\n τεθμόν, τὸν ἄγει πεδίων ἐκ Πίσας, ",
            "29":" πεντάθλῳ ἅμα σταδίου νικῶν δρόμον· ἀντεβόλησεν ",
            "30":" τῶν ἀνὴρ θνατὸς οὔπω τις πρότερον. \n ",
            "31":" δύο δʼ αὐτὸν ἔρεψαν ",
            "32":" πλόκοι σελίνων ἐν Ἰσθμιάδεσσιν ",
            "33":" φανέντα· Νέμεά τʼ οὐκ ἀντιξοεῖ. ",
            "34":" πατρὸς δὲ Θεσσαλοῦ ἐπʼ Ἀλφεοῦ ",
            "35":" ῥεέθροισιν αἴγλα ποδῶν ἀνάκειται, ",
            "36":"\n Πυθοῖ τʼ ἔχει σταδίου τιμὰν\n διαύλου θʼ ἁλίῳ ἀμφʼ ἑνί, μηνός τέ οἱ ",
            "37":" τωὐτοῦ κρανααῖς ἐνʼ Ἀθάναισι τρία ἔργα ποδαρκὴς ",
            "38":" ἅμερα θῆκε κάλλιστʼ ἀμφὶ κόμαις, \n ",
            "39":" Ἑλλώτια δʼ ἑπτάκις· ἐν δʼ ἀμφιάλοισι Ποτειδᾶνος τεθμοῖσιν ",
            "40":" Πτοιοδώρῳ σὺν πατρὶ μακρότεραι ",
            "41":"\n Τερψίᾳ θʼ ἕψοντʼ Ἐριτίμῳ τʼ\n ἀοιδαί. ",
            "42":" ὅσσα τʼ ἐν Δελφοῖσιν ἀριστεύσατε ",
            "43":" ἠδὲ χόρτοις ἐν λέοντος, δηρίομαι πολέσιν ",
            "44":" περὶ πλήθει καλῶν, ὡς μὰν σαφὲς ",
            "45":" οὐκ ἂν εἰδείην λέγειν ποντιᾶν ψάφων ἀριθμόν. \n ",
            "46":" ἕπεται δʼ ἐν ἑκάστῳ ",
            "47":" μέτρον· νοῆσαι δὲ καιρὸς ἄριστος. ",
            "48":" ἐγὼ δὲ ἴδιος ἐν κοινῷ σταλεὶς ",
            "49":"\n μῆτίν τε γαρύων παλαιγόνων ",
            "50":" πόλεμόν τʼ ἐν ἡρωΐαις ἀρεταῖσιν ",
            "51":" οὐ ψεύσομʼ ἀμφὶ Κορίνθῳ, Σίσυφον μὲν πυκνότατον παλάμαις ὡς θεόν, ",
            "52":" καὶ τὰν πατρὸς ἀντία Μήδειαν θεμέναν γάμον αὐτᾷ, ",
            "53":" ναῒ σώτειραν Ἀργοῖ καὶ προπόλοις. \n ",
            "54":" τὰ δὲ καί ποτʼ ἐν ἀλκᾷ ",
            "55":" πρὸ Δαρδάνου τειχέων ἐδόκησαν ",
            "56":"\n ἐπʼ ἀμφότερα μαχᾶν τάμνειν τέλος, ",
            "57":" τοὶ μὲν γένει φίλῳ σὺν Ἀτρέος ",
            "58":" Ἑλέναν κομίζοντες, οἱ δʼ ἀπὸ πάμπαν ",
            "59":" εἴργοντες· ἐκ Λυκίας δὲ Γλαῦκον ἐλθόντα τρόμεον Δαναοί. τοῖσι μὲν ",
            "60":" ἐξεύχετʼ ἐν ἄστεϊ Πειράνας σφετέρου πατρὸς ἀρχὰν ",
            "61":" καὶ βαθὺν κλᾶρον ἔμμεν καὶ μέγαρον· \n ",
            "62":"\n ὃς τᾶς ὀφιώδεος υἱόν ποτε\n Γοργόνος ἦ πόλλʼ ἀμφὶ κρουνοῖς ",
            "63":" Πάγασον ζεῦξαι ποθέων ἔπαθεν, ",
            "64":" πρίν γέ οἱ χρυσάμπυκα κούρα χαλινὸν ",
            "65":" Παλλὰς ἤνεγκʼ· ἐξ ὀνείρου δʼ αὐτίκα ",
            "66":" ἦν ὕπαρ· φώνασε δʼ· εὕδεις, Αἰολίδα βασιλεῦ; ",
            "67":" ἄγε φίλτρον τόδʼ ἵππειον δέκευ, ",
            "68":" καὶ Δαμαίῳ νιν θύων ταῦρον ἀργᾶντα πατρὶ δεῖξον. \n \n ",
            "69":"\n κυαναιγὶς ἐν ὄρφνᾳ ",
            "70":" κνώσσοντί οἱ παρθένος τόσα εἰπεῖν ",
            "71":" ἔδοξεν· ἀνὰ δʼ ἐπᾶλτʼ ὀρθῷ ποδί. ",
            "72":" παρκείμενον δὲ συλλαβὼν τέρας, ",
            "73":" ἐπιχώριον μάντιν ἄσμενος εὗρεν, ",
            "74":" δεῖξέν τε Κοιρανίδᾳ πᾶσαν τελευτὰν πράγματος, ὥς τʼ ἀνὰ βωμῷ θεᾶς ",
            "75":" κοιτάξατο νύκτʼ ἀπὸ κείνου χρήσιος. ὥς τέ οἱ αὐτὰ ",
            "76":"\n Ζηνὸς ἐγχεικεραύνου παῖς ἔπορεν\n \n ",
            "77":" δαμασίφρονα χρυσόν. ",
            "78":" ἐνυπνίῳ δʼ ᾇ τάχιστα πιθέσθαι ",
            "79":" κελήσατό μιν, ὅταν δʼ εὐρυσθενεῖ ",
            "80":" καρταίποδʼ ἀναρύῃ Γαιαόχῳ, ",
            "81":" θέμεν Ἱππίᾳ βωμὸν εὐθὺς Ἀθάνᾳ. ",
            "82":" τελεῖ δὲ θεῶν δύναμις καὶ τὰν παρʼ ὅρκον καὶ παρὰ ἐλπίδα κούφαν κτίσιν. ",
            "83":"\n ἤτοι καὶ ὁ καρτερὸς ὁρμαίνων ἕλε\n Βελλεροφόντας, ",
            "84":" φάρμακον πραῢ τείνων ἀμφὶ γένυι, \n ",
            "85":" ἵππον πτερόεντʼ· ἀναβὰς δʼ εὐθὺς ἐνόπλια χαλκωθεὶς ἔπαιζεν. ",
            "86":" σὺν δὲ κείνῳ καί ποτʼ Ἀμαζονίδων ",
            "87":" αἰθέρος ψυχρῶν ἀπὸ κόλπων ἐρήμου ",
            "88":" τοξόταν βάλλων γυναικεῖον στρατόν, ",
            "89":" καὶ Χίμαιραν πῦρ πνέοισαν καὶ Σολύμους ἔπεφνεν. ",
            "90":"\n διασωπάσομαί οἱ μόρον ἐγώ· ",
            "91":" τὸν δʼ ἐν Οὐλύμπῳ φάτναι Ζηνὸς ἀρχαῖαι δέκονται. \n ",
            "92":" ἐμὲ δʼ εὐθὺν ἀκόντων ",
            "93":" ἱέντα ῥόμβον παρὰ σκοπὸν οὐ χρὴ ",
            "94":" τὰ πολλὰ βέλεα καρτύνειν χεροῖν. ",
            "95":" Μοίσαις γὰρ ἀγλαοθρόνοις ἑκὼν ",
            "96":" Ὀλιγαιθίδαισίν τʼ ἔβαν ἐπίκουρος. ",
            "97":"\n Ἰσθμοῖ τά τʼ ἐν Νεμέᾳ παύρῳ ἔπει\n θήσω φανέρʼ ἀθρόʼ, ἀλαθής τέ μοι ",
            "98":" ἔξορκος ἐπέσσεται ἑξηκοντάκι δὴ ἀμφοτέρωθεν ",
            "99":" ἁδύγλωσσος βοὰ κάρυκος ἐσλοῦ. \n ",
            "100":" τὰ δʼ Ὀλυμπίᾳ αὐτῶν ",
            "101":" ἔοικεν ἤδη πάροιθε λελέχθαι· ",
            "102":" τά τʼ ἐσσόμενα τότʼ ἂν φαίην σαφές· ",
            "103":" νῦν δʼ ἔλπομαι μέν, ἐν θεῷ γε μὰν ",
            "104":" τέλος· εἰ δὲ δαίμων γενέθλιος ἕρποι, ",
            "105":"\n διʼ τοῦτʼ Ἐνυαλίῳ τʼ ἐκδώσομεν\n πράσσειν. τὰ δʼ ὑπʼ ὀφρύϊ Παρνασσίᾳ ",
            "106":" ἕξ· Ἄργεΐ θʼ ὅσσα καὶ ἐν Θήβαις, ὅσα τʼ Ἀρκάσιν ἀνάσσων ",
            "107":" μαρτυρήσει Λυκαίου βωμὸς ἄναξ, \n ",
            "108":" Πέλλανά τε καὶ Σικυὼν καὶ Μέγαρʼ Αἰακιδᾶν τʼ εὐερκὲς ἄλσος, ",
            "109":" ἅ τʼ Ἐλευσὶς καὶ λιπαρὰ Μαραθών, ",
            "110":" ταί θʼ ὑπʼ Αἴτνας ὑψιλόφου καλλίπλουτοι ",
            "111":"\n πόλιες, ἅ τʼ Εὔβοια· καὶ πᾶσαν\n κατὰ ",
            "112":" Ἑλλάδʼ εὑρήσεις ἐρευνῶν μάσσονʼ ἢ ὡς ἰδέμεν. ",
            "113":" ἄνα, κούφοισιν ἐκνεῦσαι ποσίν· ",
            "114":" Ζεῦ τέλειʼ, αἰδῶ δίδοι καὶ τύχαν τερπνῶν γλυκεῖαν. "
        },
        "13":{
            "0":" Καφισίων ὑδάτων ",
            "1":" λαχοῖσαι, αἵτε ναίετε καλλίπωλον ἕδραν, ",
            "2":" ὦ λιπαρᾶς ἀοίδιμοι βασίλειαι ",
            "3":" Χάριτες Ὀρχομενοῦ, παλαιγόνων Μινυᾶν ἐπίσκοποι, ",
            "4":" κλῦτʼ, ἐπεὶ εὔχομαι. σὺν γὰρ ὔμμιν τὰ τερπνὰ καὶ ",
            "5":" τὰ γλυκέʼ ἄνεται πάντα βροτοῖς, ",
            "6":"\n εἰ σοφός, εἰ καλός, εἴ τις ἀγλαὸς\n ἀνήρ. ",
            "7":" οὐδὲ γὰρ θεοὶ σεμνᾶν Χαρίτων ἄτερ ",
            "8":" κοιρανέοισιν χοροὺς οὔτε δαῖτας· ἀλλὰ πάντων ταμίαι ",
            "9":" ἔργων ἐν οὐρανῷ, χρυσότοξον θέμεναι παρὰ ",
            "10":" Πύθιον Ἀπόλλωνα θρόνους, ",
            "11":" ἀέναον σέβοντι πατρὸς Ὀλυμπίοιο τιμάν. \n ",
            "12":"\n ὦ πότνιʼ Ἀγλαΐα ",
            "13":"\n φιλησίμολπέ τʼ Εὐφροσύνα, θεῶν\n κρατίστου ",
            "14":" παῖδες, ἐπακοοῖτε νῦν, Θαλία τε ",
            "15":" ἐρασίμολπε, ἰδοῖσα τόνδε κῶμον ἐπʼ εὐμενεῖ τύχᾳ ",
            "16":" κοῦφα βιβῶντα· Λυδῷ γὰρ Ἀσώπιχον τρόπῳ ",
            "17":" ἔν τε μελέταις ἀείδων ἔμολον, ",
            "18":" οὕνεκʼ Ὀλυμπιόνικος ἁ Μινυεία ",
            "19":" σεῦ ἕκατι. μελανοτειχέα νῦν δόμον ",
            "20":"\n Φερσεφόνας ἔλθʼ, Ἀχοῖ, πατρὶ\n κλυτὰν φέροισʼ ἀγγελίαν, ",
            "21":" Κλεόδαμον ὄφρʼ ἰδοῖσʼ, υἱὸν εἴπῃς ὅτι οἱ νέαν ",
            "22":" κόλποις παρʼ εὐδόξοις Πίσας ",
            "23":" ἐστεφάνωσε κυδίμων ἀέθλων πτεροῖσι χαίταν. "
        }
    },
    "source":"Perseus Digital Library",
    "originalTitle":"Olympian",
    "edition":"Pindar, creator; Sandys, John Edwin, Sir, 1844-1922, editor",
    "sourceLink":"http://www.perseus.tufts.edu/hopper/",
    "meta":"poem-line"
}