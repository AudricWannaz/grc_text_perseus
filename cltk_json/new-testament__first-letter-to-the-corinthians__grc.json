{
    "language":"grc",
    "englishTitle":"First Letter to the Corinthians",
    "original-urn":"urn:cts:greekLit:tlg0031.tlg007.perseus-grc2",
    "author":"new testament",
    "urn":"urn:cts:greekLit:tlg0031.tlg007.perseus-grc2-simple",
    "text":{
        "0":{
            "0":"\n \n ΠΑΥΛΟΣ κλητὸς ἀπόστολος Ἰησοῦ Χριστοῦ διὰ\n\nθελήματος θεοῦ καὶ Σωσθένης ὁ ἀδελφὸς\n ",
            "1":"\n τῇ ἐκκλησίᾳ τοῦ θεοῦ τῇ οὔσῃ ἐν Κορίνθῳ, ἡγιασμένοις ἐν Χριστῷ\n\nἸησοῦ, κλητοῖς ἁγίοις, σὺν πᾶσιν τοῖς ἐπικαλουμένοις τὸ\n\nὄνομα τοῦ κυρίου ἡμῶν Ἰησοῦ Χριστοῦ ἐν παντὶ τόπῳ\n\nαὐτῶν καὶ ἡμῶν·\n ",
            "2":"\n χάρις ὑμῖν καὶ εἰρήνη ἀπὸ θεοῦ πατρὸς\n\nἡμῶν καὶ κυρίου Ἰησοῦ Χριστοῦ.\n ",
            "3":"\n \n Εὐχαριστῶ τῷ θεῷ πάντοτε περὶ ὑμῶν ἐπὶ τῇ χάριτι\n\nτοῦ θεοῦ τῇ δοθείσῃ ὑμῖν ἐν Χριστῷ Ἰησοῦ,\n ",
            "4":"\n ὅτι ἐν παντὶ\n\nἐπλουτίσθητε ἐν αὐτῷ, ἐν παντὶ λόγῳ καὶ πάσῃ γνώσει,\n ",
            "5":"\n καθὼς τὸ μαρτύριον τοῦ χριστοῦ ἐβεβαιώθη ἐν ὑμῖν,\n ",
            "6":"\n ὥστε ὑμᾶς μὴ ὑστερεῖσθαι ἐν μηδενὶ χαρίσματι, \n\nἀπεκδεχομένους\n\nτὴν ἀποκάλυψιν τοῦ κυρίου ἡμῶν Ἰησοῦ Χριστοῦ·\n\nὃς καὶ βεβαιώσει ὑμᾶς ἕως τέλους\n ",
            "7":"\n ἀνεγκλήτους ἐν τῇ ἡμέρᾳ\n\nτοῦ κυρίου ἡμῶν Ἰησοῦ [Χριστοῦ].\n ",
            "8":"\n πιστὸς ὁ θεὸς διʼ οὗ\n\nἐκλήθητε εἰς κοινωνίαν τοῦ υἱοῦ αὐτοῦ Ἰησοῦ Χριστοῦ τοῦ\n\nκυρίου ἡμῶν.\n ",
            "9":"\n \n Παρακαλῶ δὲ ὑμᾶς, ἀδελφοί, διὰ τοῦ ὀνόματος τοῦ\n\nκυρίου ἡμῶν Ἰησοῦ Χριστοῦ ἵνα τὸ αὐτὸ λέγητε πάντες,\n\nκαὶ μὴ ᾖ ἐν ὑμῖν σχίσματα, ἦτε δὲ κατηρτισμένοι ἐν τῷ\n\nαὐτῷ νοῒ καὶ ἐν τῇ αὐτῇ γνώμῃ.\n ",
            "10":"\n ἐδηλώθη γάρ μοι περὶ\n\nὑμῶν, ἀδελφοί μου, ὑπὸ τῶν Χλόης ὅτι ἔριδες ἐν ὑμῖν εἰσίν.\n ",
            "11":"\n λέγω δὲ τοῦτο ὅτι ἕκαστος ὑμῶν λέγει Ἐγὼ μέν εἰμι\n\nΠαύλου, Ἐγὼ δὲ Ἀπολλώ, Ἐγὼ δὲ Κηφᾶ, Ἐγὼ δὲ\n\n\n\n Χριστοῦ. μεμέρισται ὁ χριστός.\n ",
            "12":"\n μὴ Παῦλος ἐσταυρώθη\n \n ὑπὲρ ὑμῶν, \n\nἢ εἰς τὸ ὄνομα Παύλου ἐβαπτίσθητε;\n ",
            "13":"\n εὐχαριστῶ \n\n\n\n ὅτι οὐδένα ὑμῶν ἐβάπτισα εἰ μὴ Κρίσπον καὶ \n\nΓαῖον,\n ",
            "14":"\n ἵνα μή τις εἴπῃ ὅτι εἰς τὸ ἐμὸν ὄνομα ἐβαπτίσθητε·\n\nἐβάπτισα δὲ καὶ τὸν Στεφανᾶ οἶκον·\n ",
            "15":"\n λοιπὸν οὐκ οἶδα εἴ\n\nτινα ἄλλον ἐβάπτισα.\n ",
            "16":"\n οὐ γὰρ ἀπέστειλέν με Χριστὸς\n\nβαπτίζειν ἀλλὰ εὐαγγελίζεσθαι, οὐκ ἐν σοφίᾳ λόγου, ἵνα\n\nμὴ κενωθῇ ὁ σταυρὸς τοῦ χριστοῦ.\n ",
            "17":"\n \n Ὁ λόγος γὰρ ὁ τοῦ σταυροῦ τοῖς μὲν ἀπολλυμένοις\n\nμωρία ἐστίν, τοῖς δὲ σωζομένοις ἡμῖν δύναμις θεοῦ ἐστίν.\n ",
            "18":"\n γέγραπται γάρ\n \n Ἀπολῶ τὴν σοφίαν τῶν σοφῶν, \n καὶ τὴν σύνεσιν τῶν συνετῶν ἀθετήσω. \n \n ",
            "19":"\n \n ποῦ σοφός;\n ποῦ γραμματεύς; \n ποῦ συνζητητὴς τοῦ αἰῶνος\n\nτούτου; οὐχὶ ἐμώρανεν ὁ θεὸς τὴν σοφίαν τοῦ κόσμου;\n ",
            "20":"\n ἐπειδὴ γὰρ ἐν τῇ σοφίᾳ τοῦ θεοῦ οὐκ ἔγνω ὁ κόσμος διὰ\n\nτῆς σοφίας τὸν θεόν, εὐδόκησεν ὁ θεὸς διὰ τῆς μωρίας τοῦ\n\nκηρύγματος σῶσαι τοὺς πιστεύοντας.\n ",
            "21":"\n ἐπειδὴ καὶ Ἰουδαῖοι\n\nσημεῖα αἰτοῦσιν καὶ Ἕλληνες σοφίαν ζητοῦσιν·\n ",
            "22":"\n ἡμεῖς δὲ\n\nκηρύσσομεν Χριστὸν ἐσταυρωμένον, Ἰουδαίοις μὲν σκάνδαλον \n\nἔθνεσιν δὲ μωρίαν,\n ",
            "23":"\n αὐτοῖς δὲ τοῖς κλητοῖς, Ἰουδαίοις \n\nτε καὶ Ἕλλησιν, Χριστὸν θεοῦ δύναμιν καὶ θεοῦ\n\nσοφίαν.\n ",
            "24":"\n ὅτι τὸ μωρὸν τοῦ θεοῦ σοφώτερον τῶν ἀνθρώπων \n\nἐστίν, καὶ τὸ ἀσθενὲς τοῦ θεοῦ ἰσχυρότερον τῶν\n\nἀνθρώπων.\n ",
            "25":"\n Βλέπετε γὰρ τὴν κλῆσιν ὑμῶν,\n\nἀδελφοί, ὅτι οὐ πολλοὶ σοφοὶ κατὰ σάρκα, οὐ πολλοὶ\n\nδυνατοί, \n\nοὐ πολλοὶ εὐγενεῖς·\n ",
            "26":"\n ἀλλὰ τὰ μωρὰ τοῦ κόσμου\n\nἐξελέξατο ὁ θεός, ἵνα καταισχύνῃ τοὺς σοφούς, καὶ τὰ\n\nἀσθενῆ τοῦ κόσμου ἐξελέξατο ὁ θεός, ἵνα καταισχύνῃ τὰ\n\nἰσχυρά,\n ",
            "27":"\n καὶ τὰ ἀγενῆ τοῦ κόσμου καὶ τὰ ἐξουθενημένα\n\nἐξελέξατο ὁ θεός, [καὶ] τὰ μὴ ὄντα, ἵνα τὰ ὄντα καταργήσῃ,\n ",
            "28":"\n ὅπως μὴ καυχήσηται πᾶσα σὰρξ ἐνώπιον τοῦ θεοῦ.\n ",
            "29":"\n ἐξ αὐτοῦ δὲ ὑμεῖς ἐστὲ ἐν Χριστῷ Ἰησοῦ, ὃς ἐγενήθη σοφία\n\nἡμῖν ἀπὸ θεοῦ, δικαιοσύνη τε καὶ ἁγιασμὸς καὶ ἀπολύτρωσις,\n \n ἵνα καθὼς γέγραπται\n ",
            "30":"\n Ὁ καυχώμενος ἐν Κυρίῳ\n\nκαυχάσθω."
        },
        "1":{
            "0":"\n \n Κἀγὼ ἐλθὼν πρὸς ὑμᾶς, ἀδελφοί, ἦλθον οὐ καθʼ ὑπεροχὴν λόγου ἢ σοφίας καταγγέλλων ὑμῖν τὸ μυστήριον τοῦ\n\nθεοῦ,\n ",
            "1":"\n οὐ γὰρ ἔκρινά τι εἰδέναι ἐν ὑμῖν εἰ μὴ Ἰησοῦν Χριστὸν\n\nκαὶ τοῦτον ἐσταυρωμένον·\n ",
            "2":"\n κἀγὼ ἐν ἀσθενείᾳ καὶ ἐν φόβῳ\n\nκαὶ ἐν τρόμῳ πολλῷ ἐγενόμην πρὸς ὑμᾶς,\n ",
            "3":"\n καὶ ὁ λόγος μου\n\nκαὶ τὸ κήρυγμά μου οὐκ ἐν πιθοῖς σοφίας λόγοις ἀλλʼ ἐν\n\nἀποδείξει πνεύματος καὶ δυνάμεως,\n ",
            "4":"\n ἵνα ἡ πίστις ὑμῶν μὴ ᾖ\n\nἐν σοφίᾳ ἀνθρώπων ἀλλʼ ἐν δυνάμει θεοῦ.\n ",
            "5":"\n Σοφίαν\n\nδὲ λαλοῦμεν ἐν τοῖς τελείοις, σοφίαν δὲ οὐ τοῦ αἰῶνος\n\nτούτου οὐδὲ τῶν ἀρχόντων τοῦ αἰῶνος τούτου τῶν καταργουμένων·\n ",
            "6":"\n ἀλλὰ λαλοῦμεν θεοῦ σοφίαν ἐν μυστηρίῳ, \n\nτὴν ἀποκεκρυμμένην, ἣν προώρισεν ὁ θεὸς πρὸ τῶν αἰώνων εἰς\n\nδόξαν ἡμῶν·\n ",
            "7":"\n ἣν οὐδεὶς τῶν ἀρχόντων τοῦ αἰῶνος τούτου\n\nἔγνωκεν, εἰ γὰρ ἔγνωσαν, οὐκ ἂν τὸν κύριον τῆς δόξης\n\nἐσταύρωσαν·\n ",
            "8":"\n ἀλλὰ καθὼς γέγραπται\n Ἃ ὀφθαλμὸς οὐκ εἶδεν καὶ \n οὖς\n \n οὐκ ἤκουσεν\n καὶ ἐπὶ καρδίαν ἀνθρώπου οὐκ ἀνέβη, \n ὅσα ἡτοίμασεν ὁ θεὸς τοῖς ἀγαπῶσιν αὐτόν. \n \n ",
            "9":"\n \n ἡμῖν γὰρ ἀπεκάλυψεν ὁ θεὸς διὰ τοῦ πνεύματος, τὸ γὰρ\n\nπνεῦμα πάντα ἐραυνᾷ, καὶ τὰ βάθη τοῦ θεοῦ.\n ",
            "10":"\n τίς γὰρ οἶδεν\n\nἀνθρώπων τὰ τοῦ ἀνθρώπου εἰ μὴ τὸ πνεῦμα τοῦ ἀνθρώπου\n\nτὸ ἐν αὐτῷ; οὕτως καὶ τὰ τοῦ θεοῦ οὐδεὶς ἔγνωκεν εἰ μὴ τὸ\n\nπνεῦμα τοῦ θεοῦ.\n ",
            "11":"\n ἡμεῖς δὲ οὐ τὸ πνεῦμα τοῦ κόσμου\n\nἐλάβομεν ἀλλὰ τὸ πνεῦμα τὸ ἐκ τοῦ θεοῦ, ἵνα εἰδῶμεν τὰ\n\nὑπὸ τοῦ θεοῦ χαρισθέντα ἡμῖν·\n ",
            "12":"\n ἃ καὶ λαλοῦμεν οὐκ ἐν\n\nδιδακτοῖς ἀνθρωπίνης σοφίας λόγοις, ἀλλʼ ἐν διδακτοῖς\n\n\n\n πνεύματος, πνευματικοῖς πνευματικὰ συνκρίνοντες.\n ",
            "13":"\n ψυχικὸς\n\nδὲ ἄνθρωπος οὐ δέχεται τὰ τοῦ πνεύματος τοῦ θεοῦ,\n\nμωρία γὰρ αὐτῷ ἐστίν, καὶ οὐ δύναται γνῶναι, ὅτι πνευματικῶς ἀνακρίνεται·\n ",
            "14":"\n ὁ δὲ πνευματικὸς ἀνακρίνει μὲν πάντα,\n\nαὐτὸς δὲ ὑπʼ οὐδενὸς ἀνακρίνεται.\n ",
            "15":"\n τίς \n γὰρ\n ἔγνω νοῦν \n \n Κυρίου, ὃς συνβιβάσει αὐτόν; \n ἡμεῖς δὲ νοῦν Χριστοῦ\n\nἔχομεν."
        },
        "2":{
            "0":"\n Κἀγώ, ἀδελφοί, οὐκ ἠδυνήθην λαλῆσαι\n\nὑμῖν ὡς πνευματικοῖς ἀλλʼ ὡς σαρκίνοις, ὡς νηπίοις ἐν\n\nΧριστῷ.\n ",
            "1":"\n γάλα ὑμᾶς ἐπότισα, οὐ βρῶμα, οὔπω γὰρ ἐδύνασθε.\n ",
            "2":"\n \n Ἀλλʼ οὐδὲ [ἔτι] νῦν δύνασθε, ἔτι γὰρ σαρκικοί ἐστε.\n\nὅπου γὰρ ἐν ὑμῖν ζῆλος καὶ ἔρις, οὐχὶ σαρκικοί ἐστε καὶ\n\nκατὰ ἄνθρωπον περιπατεῖτε;\n ",
            "3":"\n ὅταν γὰρ λέγῃ τις Ἐγὼ μέν\n\nεἰμι Παύλου, ἕτερος δέ Ἐγὼ Ἀπολλώ, οὐκ ἄνθρωποί\n\nἐστε;\n ",
            "4":"\n τί οὖν ἐστὶν Ἀπολλώς; τί δέ ἐστιν Παῦλος; διάκονοι \n\nδιʼ ὧν ἐπιστεύσατε, καὶ ἑκάστῳ ὡς ὁ κύριος ἔδωκεν.\n ",
            "5":"\n ἐγὼ ἐφύτευσα, Ἀπολλὼς ἐπότισεν, ἀλλὰ ὁ θεὸς ηὔξανεν·\n ",
            "6":"\n ὥστε οὔτε ὁ φυτεύων ἐστίν τι οὔτε ὁ ποτίζων, ἀλλʼ ὁ\n\nαὐξάνων θεός.\n ",
            "7":"\n ὁ φυτεύων δὲ καὶ ὁ ποτίζων ἕν εἰσιν,\n\nἕκαστος δὲ τὸν ἴδιον μισθὸν λήμψεται κατὰ τὸν ἴδιον κόπον,\n\nθεοῦ γάρ ἐσμεν συνεργοί·\n ",
            "8":"\n θεοῦ γεώργιον, \n\nθεοῦ οἰκοδομή\n\nἐστε.\n ",
            "9":"\n Κατὰ τὴν χάριν τοῦ θεοῦ τὴν δοθεῖσάν\n\nμοι ὡς σοφὸς ἀρχιτέκτων θεμέλιον ἔθηκα, ἄλλος δὲ ἐποικοδομεῖ. \n\nἕκαστος δὲ βλεπέτω πῶς ἐποικοδομεῖ·\n ",
            "10":"\n θεμέλιον\n\nγὰρ ἄλλον οὐδεὶς δύναται θεῖναι παρὰ τὸν κείμενον, ὅς\n\nἐστιν Ἰησοῦς Χριστός·\n ",
            "11":"\n εἰ δέ τις ἐποικοδομεῖ ἐπὶ τὸν θεμέλιον \n\n\n\nχρυσίον, ἀργύριον, λίθους τιμίους, ξύλα, χόρτον, \n\nκαλάμην,\n ",
            "12":"\n ἑκάστου τὸ ἔργον φανερὸν γενήσεται, ἡ γὰρ\n\nἡμέρα δηλώσει· ὅτι ἐν πυρὶ ἀποκαλύπτεται, καὶ ἑκάστου τὸ\n\nἔργον ὁποῖόν ἐστιν τὸ πῦρ αὐτὸ δοκιμάσει.\n ",
            "13":"\n εἴ τινος τὸ\n\nἔργον μενεῖ ὃ ἐποικοδόμησεν, \n\nμισθὸν λήμψεται·\n ",
            "14":"\n εἴ τινος τὸ\n\nἔργον κατακαήσεται, ζημιωθήσεται, αὐτὸς δὲ σωθήσεται,\n\nοὕτως δὲ ὡς διὰ πυρός.\n ",
            "15":"\n Οὐκ οἴδατε ὅτι ναὸς\n\nθεοῦ ἐστὲ καὶ τὸ πνεῦμα τοῦ θεοῦ ἐν ὑμῖν οἰκεῖ;\n ",
            "16":"\n εἴ τις \n\nτὸν ναὸν τοῦ θεοῦ φθείρει, φθερεῖ τοῦτον ὁ θεός· ὁ γὰρ\n\nναὸς τοῦ θεοῦ ἅγιός ἐστιν, οἵτινές ἐστε ὑμεῖς.\n ",
            "17":"\n \n Μηδεὶς ἑαυτὸν ἐξαπατάτω· εἴ τις δοκεῖ σοφὸς εἶναι ἐν\n\nὑμῖν ἐν τῷ αἰῶνι τούτῳ, μωρὸς γενέσθω, ἵνα γένηται σοφός,\n \n ",
            "18":"\n ἡ γὰρ σοφία τοῦ κόσμου τούτου μωρία παρὰ τῷ θεῷ ἐστίν·\n\nγέγραπται γάρ\n Ὁ δρασσόμενος τοὺς σοφοὺς ἐν τῇ πανουργίᾳ αὐτῶν· \n ",
            "19":"\n καὶ πάλιν\n Κύριος γινώσκει τοὺς διαλογισμοὺς τῶν \n σοφῶν\n ὅτι εἰσὶν μάταιοι. \n ",
            "20":"\n ὥστε μηδεὶς καυχάσθω\n\nἐν ἀνθρώποις·\n ",
            "21":"\n πάντα γὰρ ὑμῶν ἐστίν,\n\nεἴτε Παῦλος\n\nεἴτε Ἀπολλὼς εἴτε Κηφᾶς εἴτε κόσμος εἴτε ζωὴ εἴτε\n\nθάνατος εἴτε ἐνεστῶτα εἴτε μέλλοντα, \n\nπάντα ὑμῶν,\n ",
            "22":"\n ὑμεῖς\n\nδὲ Χριστοῦ, Χριστὸς δὲ θεοῦ."
        },
        "3":{
            "0":"\n Οὕτως ἡμᾶς λογιζέσθω\n\nἄνθρωπος ὡς ὑπηρέτας Χριστοῦ καὶ οἰκονόμους\n\nμυστηρίων θεοῦ.\n ",
            "1":"\n ὧδε λοιπὸν ζητεῖται ἐν τοῖς οἰκονόμοις\n\nἵνα πιστός τις εὑρεθῇ.\n ",
            "2":"\n ἐμοὶ δὲ εἰς ἐλάχιστόν ἐστιν ἵνα\n\nὑφʼ ὑμῶν ἀνακριθῶ ἢ ὑπὸ ἀνθρωπίνης ἡμέρας· ἀλλʼ οὐδὲ\n\nἐμαυτὸν ἀνακρίνω·\n ",
            "3":"\n οὐδὲν γὰρ ἐμαυτῷ σύνοιδα, \n\nἀλλʼ οὐκ ἐν\n\nτούτῳ δεδικαίωμαι, ὁ δὲ ἀνακρίνων με κύριός ἐστιν.\n ",
            "4":"\n ὥστε\n\nμὴ πρὸ καιροῦ τι κρίνετε, ἕως ἂν ἔλθῃ ὁ κύριος, ὃς καὶ\n\nφωτίσει τὰ κρυπτὰ τοῦ σκότους καὶ φανερώσει τὰς βουλὰς\n\nτῶν καρδιῶν, καὶ τότε ὁ ἔπαινος γενήσεται ἑκάστῳ ἀπὸ\n\nτοῦ θεοῦ.\n ",
            "5":"\n Ταῦτα δέ, ἀδελφοί, μετεσχημάτισα\n\nεἰς ἐμαυτὸν καὶ Ἀπολλὼν διʼ ὑμᾶς, ἵνα ἐν ἡμῖν μάθητε τό\n\nΜὴ ὑπὲρ ἃ γέγραπται, ἵνα μὴ εἷς ὑπὲρ τοῦ ἑνὸς φυσιοῦσθε\n\nκατὰ τοῦ ἑτέρου.\n ",
            "6":"\n τίς γάρ σε διακρίνει; τί δὲ ἔχεις ὃ\n\nοὐκ ἔλαβες; εἰ δὲ καὶ ἔλαβες, τί καυχᾶσαι ὡς μὴ λαβών;\n ",
            "7":"\n ἤδη κεκορεσμένοι ἐστέ; ἤδη ἐπλουτήσατε; χωρὶς ἡμῶν\n\nἐβασιλεύσατε; καὶ ὄφελόν γε ἐβασιλεύσατε, ἵνα καὶ ἡμεῖς\n\nὑμῖν συνβασιλεύσωμεν.\n ",
            "8":"\n δοκῶ γάρ, ὁ θεὸς ἡμᾶς τοὺς\n\n\n\n ἀποστόλους ἐσχάτους ἀπέδειξεν ὡς ἐπιθανατίους, ὅτι θέατρον \n\nἐγενήθημεν τῷ κόσμῳ καὶ ἀγγέλοις καὶ ἀνθρώποις.\n ",
            "9":"\n ἡμεῖς μωροὶ διὰ Χριστόν, ὑμεῖς δὲ φρόνιμοι ἐν Χριστῷ·\n\nἡμεῖς ἀσθενεῖς, ὑμεῖς δὲ ἰσχυροί· ὑμεῖς ἔνδοξοι, ἡμεῖς δὲ\n\nἄτιμοι.\n ",
            "10":"\n ἄχρι τῆς ἄρτι ὥρας καὶ πεινῶμεν καὶ διψῶμεν καὶ\n\nγυμνιτεύομεν καὶ κολαφιζόμεθα καὶ ἀστατοῦμεν\n ",
            "11":"\n καὶ κοπιῶμεν\n\nἐργαζόμενοι ταῖς ἰδίαις χερσίν· λοιδορούμενοι εὐλογοῦμεν, \n\nδιωκόμενοι ἀνεχόμεθα,\n ",
            "12":"\n δυσφημούμενοι παρακαλοῦμεν·\n \n ὡς περικαθάρματα τοῦ κόσμου ἐγενήθημεν, πάντων\n\nπερίψημα, ἕως ἄρτι.\n ",
            "13":"\n Οὐκ ἐντρέπων ὑμᾶς γράφω\n\nταῦτα, ἀλλʼ ὡς τέκνα μου ἀγαπητὰ νουθετῶν·\n ",
            "14":"\n ἐὰν γὰρ μυρίους παιδαγωγοὺς ἔχητε ἐν Χριστῷ, ἀλλʼ οὐ πολλοὺς\n\nπατέρας, ἐν γὰρ Χριστῷ Ἰησοῦ διὰ τοῦ εὐαγγελίου ἐγὼ\n\nὑμᾶς ἐγέννησα.\n ",
            "15":"\n παρακαλῶ οὖν ὑμᾶς, μιμηταί μου γίνεσθε.\n ",
            "16":"\n Διὰ τοῦτο ἔπεμψα ὑμῖν Τιμόθεον, \n\nὅς ἐστίν μου \n\nτέκνον ἀγαπητὸν καὶ πιστὸν ἐν κυρίῳ, ὃς ὑμᾶς ἀναμνήσει\n\nτὰς ὁδούς μου τὰς ἐν Χριστῷ [Ἰησοῦ], καθὼς πανταχοῦ ἐν\n\nπάσῃ ἐκκλησίᾳ διδάσκω.\n ",
            "17":"\n Ὡς μὴ ἐρχομένου δέ\n\nμου πρὸς ὑμᾶς ἐφυσιώθησάν τινες·\n ",
            "18":"\n ἐλεύσομαι δὲ ταχέως\n\nπρὸς ὑμᾶς, ἐὰν ὁ κύριος θελήσῃ, καὶ γνώσομαι οὐ τὸν\n\nλόγον τῶν πεφυσιωμένων ἀλλὰ τὴν δύναμιν,\n ",
            "19":"\n οὐ γὰρ ἐν\n\nλόγῳ ἡ βασιλεία τοῦ θεοῦ ἀλλʼ ἐν δυνάμει.\n ",
            "20":"\n τί θέλετε; ἐν\n\nῥάβδῳ ἔλθω πρὸς ὑμᾶς, ἢ ἐν ἀγάπῃ πνεύματί τε πραΰτητος;"
        },
        "4":{
            "0":"\n \n Ὅλως ἀκούεται ἐν ὑμῖν πορνεία, καὶ τοιαύτη πορνεία\n\nἥτις οὐδὲ ἐν τοῖς ἔθνεσιν, ὥστε γυναῖκά τινα τοῦ πατρὸς\n\nἔχειν.\n ",
            "1":"\n καὶ ὑμεῖς πεφυσιωμένοι ἐστέ, καὶ οὐχὶ μᾶλλον\n\nἐπενθήσατε, ἵνα ἀρθῇ ἐκ μέσου ὑμῶν ὁ τὸ ἔργον τοῦτο\n\nπράξας;\n ",
            "2":"\n Ἐγὼ μὲν γάρ, \n\nἀπὼν τῷ σώματι παρὼν δὲ τῷ\n\nπνεύματι, ἤδη κέκρικα ὡς παρὼν τὸν οὕτως τοῦτο κατεργασάμενον\n ",
            "3":"\n ἐν τῷ ὀνόματι τοῦ κυρίου [ἡμῶν] Ἰησοῦ, \n\nσυναχθέντων \n\nὑμῶν καὶ τοῦ ἐμοῦ πνεύματος σὺν τῇ δυνάμει τοῦ\n\nκυρίου ἡμῶν Ἰησοῦ,\n ",
            "4":"\n παραδοῦναι τὸν τοιοῦτον τῷ Σατανᾷ\n\nεἰς ὄλεθρον τῆς σαρκός, ἵνα τὸ πνεῦμα σωθῇ ἐν τῇ ᾑμέρᾳ\n\nτοῦ κυρίου.\n ",
            "5":"\n Οὐ καλὸν τὸ καύχημα ὑμῶν. οὐκ οἴδατε ὅτι \n\nμικρὰ ζύμη ὅλον τὸ φύραμα ζυμοῖ;\n ",
            "6":"\n ἐκκαθάρατε τὴν παλαιὰν \n\nζύμην, ἵνα ἦτε νέον φύραμα, καθώς ἐστε ἄζυμοι.\n\nκαὶ γὰρ\n τὸ πάσχα \n ἡμῶν\n ἐτύθη \n Χριστός·\n ",
            "7":"\n ὥστε ἑορτάζωμεν,\n\nμὴ ἐν ζύμῃ παλαιᾷ μηδὲ ἐν ζύμῃ κακίας καὶ πονηρίας, \n\nἀλλʼ ἐν ἀζύμοις εἰλικρινίας καὶ ἀληθείας.\n ",
            "8":"\n Ἔγραψα\n \n ὑμῖν ἐν τῇ ἐπιστολῇ μὴ συναναμίγνυσθαι πόρνοις,\n ",
            "9":"\n οὐ πάντως\n\nτοῖς πόρνοις τοῦ κόσμου τούτου ἢ τοῖς πλεονέκταις καὶ\n\nἅρπαξιν ἢ εἰδωλολάτραις, ἐπεὶ ὠφείλετε ἄρα ἐκ τοῦ κόσμου\n\nἐξελθεῖν.\n ",
            "10":"\n νῦν δὲ ἔγραψα ὑμῖν μὴ συναναμίγνυσθαι ἐάν τις\n\nἀδελφὸς ὀνομαζόμενος ᾖ πόρνος ἢ πλεονέκτης ἢ εἰδωλολάτρης \n\nἢ λοίδορος ἢ μέθυσος ἢ ἅρπαξ, τῷ τοιούτῳ μηδὲ\n\nσυνεσθίειν.\n ",
            "11":"\n τί γάρ μοι τοὺς ἔξω κρίνειν; οὐχὶ τοὺς ἔσω\n\nὑμεῖς κρίνετε, \n\nτοὺς δὲ ἔξω ὁ θεὸς κρίνει;\n ",
            "12":"\n ἐξάρατε τὸν\n\nπονηρὸν ἐξ ὑμῶν αὐτῶν.\n "
        },
        "5":{
            "0":"\n \n Τολμᾷ τις ὑμῶν πρᾶγμα ἔχων πρὸς τὸν ἕτερον κρίνεσθαι\n\nἐπὶ τῶν ἀδίκων, \n\nκαὶ οὐχὶ ἐπὶ τῶν ἁγίων;\n ",
            "1":"\n ἢ οὐκ οἴδατε\n\n\n\n ὅτι οἱ ἅγιοι τὸν κόσμον κρινοῦσιν; καὶ εἰ ἐν ὑμῖν κρίνεται\n\nὁ κόσμος, \n\nἀνάξιοί ἐστε κριτηρίων ἐλαχίστων;\n ",
            "2":"\n οὐκ οἴδατε\n\nὅτι ἀγγέλους κρινοῦμεν, \n\nμήτιγε βιωτικά;\n ",
            "3":"\n βιωτικὰ μὲν οὖν\n\nκριτήρια ἐὰν ἔχητε, τοὺς ἐξουθενημένους ἐν τῇ ἐκκλησίᾳ,\n\nτούτους καθίζετε; πρὸς ἐντροπὴν ὑμῖν λέγω.\n ",
            "4":"\n οὕτως\n\nοὐκ ἔνι ἐν ὑμῖν οὐδεὶς σοφὸς ὃς δυνήσεται διακρῖναι ἀνὰ\n\nμέσον τοῦ ἀδελφοῦ αὐτοῦ,\n ",
            "5":"\n ἀλλὰ ἀδελφὸς μετὰ ἀδελφοῦ κρίνεται, \n\nκαὶ τοῦτο ἐπὶ ἀπίστων;\n ",
            "6":"\n ἤδη μὲν οὖν ὅλως ἥττημα\n\nὑμῖν ἐστὶν ὅτι κρίματα ἔχετε μεθʼ ἑαυτῶν· διὰ τί οὐχὶ\n\nμᾶλλον ἀδικεῖσθε; διὰ τί οὐχὶ μᾶλλον ἀποστερεῖσθε;\n ",
            "7":"\n ἀλλὰ ὑμεῖς ἀδικεῖτε καὶ ἀποστερεῖτε, καὶ τοῦτο ἀδελφούς.\n ",
            "8":"\n ἢ οὐκ οἴδατε ὅτι ἄδικοι θεοῦ βασιλείαν οὐ κληρονομήσουσιν;\n\nΜὴ πλανᾶσθε· οὔτε πόρνοι οὔτε εἰδωλολάτραι οὔτε μοιχοὶ\n\nοὔτε μαλακοὶ οὔτε ἀρσενοκοῖται\n ",
            "9":"\n οὔτε κλέπται οὔτε πλεονέκται,\n\nοὐ μέθυσοι, οὐ λοίδοροι, οὐχ ἅρπαγες βασιλείαν\n\nθεοῦ κληρονομήσουσιν.\n ",
            "10":"\n Καὶ ταῦτά τινες ἦτε· ἀλλὰ ἀπελούσασθε,\n\nἀλλὰ ἡγιάσθητε, ἀλλὰ ἐδικαιώθητε ἐν τῷ ὀνόματι \n\nτοῦ κυρίου [ἡμῶν] Ἰησοῦ Χριστοῦ καὶ ἐν τῷ πνεύματι\n\nτοῦ θεοῦ ἡμῶν.\n ",
            "11":"\n \n Πάντα μοι ἔξεστιν· ἀλλʼ οὐ πάντα συμφέρει. πάντα\n\nμοι ἔξεστιν· ἀλλʼ οὐκ ἐγὼ ἐξουσιασθήσομαι ὑπό τινος.\n ",
            "12":"\n τὰ βρώματα τῇ κοιλίᾳ, καὶ ἡ κοιλία τοῖς βρώμασιν· ὁ δὲ\n \n θεὸς καὶ ταύτην καὶ ταῦτα καταργήσει. τὸ δὲ σῶμα οὐ τῇ\n\nπορνείᾳ ἀλλὰ τῷ κυρίῳ, \n\nκαὶ ὁ κύριος τῷ σώματι·\n ",
            "13":"\n ὁ δὲ θεὸς\n\nκαὶ τὸν κύριον ἤγειρεν καὶ ἡμᾶς ἐξεγερεῖ διὰ τῆς δυνάμεως \n\nαὐτοῦ.\n ",
            "14":"\n οὐκ οἴδατε ὅτι τὰ σώματα ὑμῶν μέλη Χριστοῦ\n\nἐστίν; ἄρας οὖν τὰ μέλη τοῦ χριστοῦ ποιήσω πόρνης μέλη;\n\nμὴ γένοιτο.\n ",
            "15":"\n ἢ οὐκ οἴδατε ὅτι ὁ κολλώμενος τῇ πόρνῃ ἓν\n\nσῶμά ἐστιν;\n Ἔσονται \n γάρ, φησίν,\n οἱ δύο εἰς σάρκα μίαν. \n ",
            "16":"\n ὁ δὲ κολλώμενος τῷ κυρίῳ ἓν πνεῦμά ἐστιν.\n ",
            "17":"\n φεύγετε τὴν πορνείαν· πᾶν ἁμάρτημα ὃ ἐὰν ποιήσῃ ἄνθρωπος \n\nἐκτὸς τοῦ σώματός ἐστιν, ὁ δὲ πορνεύων εἰς τὸ ἴδιον\n\nσῶμα ἁμαρτάνει.\n ",
            "18":"\n ἢ οὐκ οἴδατε ὅτι τὸ σῶμα ὑμῶν ναὸς\n\nτοῦ ἐν ὑμῖν ἁγίου πνεύματός ἐστιν, οὗ ἔχετε ἀπὸ θεοῦ;\n ",
            "19":"\n καὶ οὐκ ἐστὲ ἑαυτῶν, \n\nἠγοράσθητε γὰρ τιμῆς· δοξάσατε δὴ\n\nτὸν θεὸν ἐν τῷ σώματι ὑμῶν."
        },
        "6":{
            "0":"\n \n Περὶ δὲ ὧν ἐγράψατε, καλὸν ἀνθρώπῳ γυναικὸς μὴ\n\nἅπτεσθαι·\n ",
            "1":"\n διὰ δὲ τὰς πορνείας ἕκαστος τὴν ἑαυτοῦ γυναῖκα\n\nἐχέτω, καὶ ἑκάστη τὸν ἴδιον ἄνδρα ἐχέτω.\n ",
            "2":"\n τῇ γυναικὶ ὁ\n\nἀνὴρ τὴν ὀφειλὴν ἀποδιδότω, ὁμοίως δὲ καὶ ἡ γυνὴ τῷ\n\nἀνδρί.\n ",
            "3":"\n ἡ γυνὴ τοῦ ἰδίου σώματος οὐκ ἐξουσιάζει ἀλλὰ ὁ\n\nἀνήρ· ὁμοίως δὲ καὶ ὁ ἀνὴρ τοῦ ἰδίου σώματος οὐκ ἐξουσιάζει \n\nἀλλὰ ἡ γυνή.\n ",
            "4":"\n μὴ ἀποστερεῖτε ἀλλήλους, εἰ μήτι\n\n[ἂν] ἐκ συμφώνου πρὸς καιρὸν ἵνα σχολάσητε τῇ προσευχῇ\n\nκαὶ πάλιν ἐπὶ τὸ αὐτὸ ἦτε, ἵνα μὴ πειράζῃ ὑμᾶς ὁ Σατανᾶς\n\nδιὰ τὴν ἀκρασίαν [ὑμῶν].\n ",
            "5":"\n τοῦτο δὲ λέγω κατὰ συνγνώμην,\n\nοὐ κατʼ ἐπιταγήν.\n ",
            "6":"\n θέλω δὲ πάντας ἀνθρώπους εἶναι ὡς\n\nκαὶ ἐμαυτόν· ἀλλὰ ἕκαστος ἴδιον ἔχει χάρισμα ἐκ θεοῦ, ὁ\n\nμὲν οὕτως, ὁ δὲ οὕτως.\n ",
            "7":"\n \n Λέγω δὲ τοῖς ἀγάμοις καὶ ταῖς χήραις, καλὸν αὐτοῖς ἐὰν\n\nμείνωσιν ὡς κἀγώ·\n ",
            "8":"\n εἰ δὲ οὐκ ἐγκρατεύονται, \n\nγαμησάτωσαν,\n\nκρεῖττον γάρ ἐστιν γαμεῖν ἢ πυροῦσθαι.\n ",
            "9":"\n Τοῖς δὲ γεγαμηκόσιν \n\nπαραγγέλλω, οὐκ ἐγὼ ἀλλὰ ὁ κύριος, γυναῖκα ἀπὸ\n\nἀνδρὸς μὴ χωρισθῆναι,—\n ",
            "10":"\n ἐὰν δὲ καὶ χωρισθῇ, μενέτω ἄγαμος\n\nἢ τῷ ἀνδρὶ καταλλαγήτω,—καὶ ἄνδρα γυναῖκα μὴ ἀφιέναι.\n \n ",
            "11":"\n Τοῖς δὲ λοιποῖς λέγω ἐγώ, \n\nοὐχ ὁ κύριος· εἴ τις ἀδελφὸς\n\nγυναῖκα ἔχει ἄπιστον, καὶ αὕτη συνευδοκεῖ οἰκεῖν μετʼ αὐτοῦ, \n\nμὴ ἀφιέτω αὐτήν·\n ",
            "12":"\n καὶ γυνὴ ἥτις ἔχει ἄνδρα ἄπιστον,\n\nκαὶ οὗτος συνευδοκεῖ οἰκεῖν μετʼ αὐτῆς, μὴ ἀφιέτω τὸν\n\nἄνδρα.\n ",
            "13":"\n ἡγίασται γὰρ ὁ ἀνὴρ ὁ ἄπιστος ἐν τῇ γυναικί, καὶ\n\nἡγίασται ἡ γυνὴ ἡ ἄπιστος ἐν τῷ ἀδελφῷ· ἐπεὶ ἄρα τὰ\n\nτέκνα ὑμῶν ἀκάθαρτά ἐστιν, νῦν δὲ ἅγιά ἐστιν.\n ",
            "14":"\n εἰ δὲ ὁ\n\nἄπιστος χωρίζεται, χωριζέσθω· οὐ δεδούλωται ὁ ἀδελφὸς\n\nἢ ἡ ἀδελφὴ ἐν τοῖς τοιούτοις, ἐν δὲ εἰρήνῃ κέκληκεν\n\n\n\n ὑμᾶς ὁ θεός.\n ",
            "15":"\n τί γὰρ οἶδας, γύναι, εἰ τὸν ἄνδρα σώσεις;\n\nἢ τί οἶδας, ἄνερ, εἰ τὴν γυναῖκα σώσεις;\n ",
            "16":"\n Εἰ\n\n\n\n μὴ ἑκάστῳ ὡς μεμέρικεν ὁ κύριος, ἕκαστον ὡς κέκληκεν\n\nὁ θεός, οὕτως περιπατείτω· καὶ οὕτως ἐν ταῖς ἐκκλησίαις\n\nπάσαις διατάσσομαι.\n ",
            "17":"\n περιτετμημένος τις ἐκλήθη; μὴ\n\nἐπισπάσθω· ἐν ἀκροβυστίᾳ κέκληταί τις; μὴ περιτεμνέσθω.\n ",
            "18":"\n ἡ περιτομὴ οὐδέν ἐστιν, καὶ ἡ ἀκροβυστία οὐδέν ἐστιν,\n\nἀλλὰ τήρησις ἐντολῶν θεοῦ.\n ",
            "19":"\n ἕκαστος ἐν τῇ κλήσει ᾗ\n\nἐκλήθη ἐν ταύτῃ μενέτω.\n ",
            "20":"\n δοῦλος ἐκλήθης; μή σοι μελέτω·\n\nἀλλʼ εἰ καὶ δύνασαι ἐλεύθερος γενέσθαι, μᾶλλον\n\nχρῆσαι.\n ",
            "21":"\n ὁ γὰρ ἐν κυρίῳ κληθεὶς δοῦλος ἀπελεύθερος\n\nκυρίου ἐστίν· ὁμοίως ὁ ἐλεύθερος κληθεὶς δοῦλός ἐστιν\n\nΧριστοῦ.\n ",
            "22":"\n τιμῆς ἠγοράσθητε· μὴ γίνεσθε δοῦλοι ἀνθρώπων.\n ",
            "23":"\n ἕκαστος ἐν ᾧ ἐκλήθη, ἀδελφοί, ἐν τούτῳ μενέτω\n\nπαρὰ θεῷ.\n ",
            "24":"\n \n Περὶ δὲ τῶν παρθένων ἐπιταγὴν κυρίου οὐκ ἔχω, γνώμην\n\nδὲ δίδωμι ὡς ἠλεημένος ὑπὸ κυρίου πιστὸς εἶναι.\n ",
            "25":"\n Νομίζω\n\nοὖν τοῦτο καλὸν ὑπάρχειν διὰ τὴν ἐνεστῶσαν ἀνάγκην,\n\nὅτι καλὸν ἀνθρώπῳ τὸ οὕτως εἶναι.\n ",
            "26":"\n δέδεσαι γυναικί; μὴ\n\nζήτει λύσιν·\n ",
            "27":"\n λέλυσαι ἀπὸ γυναικός; μὴ ζήτει γυναῖκα· ἐὰν δὲ καὶ γαμήσῃς, οὐχ ἥμαρτες. καὶ ἐὰν γήμῃ [ἡ] παρθένος,\n\nοὐχ ἥμαρτεν. θλίψιν δὲ τῇ σαρκὶ ἕξουσιν οἱ τοιοῦτοι,\n\nἐγὼ δὲ ὑμῶν φείδομαι.\n ",
            "28":"\n Τοῦτο δέ φημι, ἀδελφοί, ὁ καιρὸς\n\n\n\n συνεσταλμένος ἐστίν· τὸ λοιπὸν ἵνα καὶ οἱ ἔχοντες γυναῖκας\n \n ὡς μὴ ἔχοντες ὦσιν,\n ",
            "29":"\n καὶ οἱ κλαίοντες ὡς μὴ κλαίοντες, καὶ\n\nοἱ χαίροντες ὡς μὴ χαίροντες, καὶ οἱ ἀγοράζοντες ὡς μὴ\n\nκατέχοντες,\n ",
            "30":"\n καὶ οἱ χρώμενοι τὸν κόσμον ὡς μὴ καταχρώμενοι·\n \n παράγει γὰρ τὸ σχῆμα τοῦ κόσμου τούτου. \n ",
            "31":"\nθέλω δὲ ὑμᾶς ἀμερίμνους εἶναι. ὁ ἄγαμος μεριμνᾷ τὰ τοῦ\n\nκυρίου, πῶς ἀρέσῃ τῷ κυρίῳ·\n ",
            "32":"\n ὁ δὲ γαμήσας μεριμνᾷ τὰ \n\nτοῦ κόσμου, πῶς ἀρέσῃ τῇ γυναικί, καὶ μεμέρισται. \n\nκαὶ ἡ\n\nγυνὴ ἡ ἄγαμος καὶ ἡ παρθένος μεριμνᾷ τὰ τοῦ κυρίου,\n ",
            "33":"\n ἵνα\n\nᾖ ἁγία [καὶ] τῷ σώματι καὶ τῷ πνεύματι· ἡ δὲ γαμήσασα\n\nμεριμνᾷ τὰ τοῦ κόσμου, πῶς ἀρέσῃ τῷ ἀνδρί.\n ",
            "34":"\n τοῦτο δὲ\n\nπρὸς τὸ ὑμῶν αὐτῶν σύμφορον λέγω, οὐχ ἵνα βρόχον ὑμῖν\n\nἐπιβάλω, ἀλλὰ πρὸς τὸ εὔσχημον καὶ εὐπάρεδρον τῷ κυρίῳ\n\nἀπερισπάστως.\n ",
            "35":"\n Εἰ δέ τις ἀσχημονεῖν ἐπὶ τὴν\n\nπαρθένον αὐτοῦ νομίζει ἐὰν ᾖ ὑπέρακμος, καὶ οὕτως ὀφείλει\n\nγίνεσθαι, ὃ θέλει ποιείτω· οὐχ ἁμαρτάνει· γαμείτωσαν.\n ",
            "36":"\n ὃς δὲ ἕστηκεν ἐν τῇ καρδίᾳ αὐτοῦ ἑδραῖος, μὴ ἔχων ἀνάγκην,\n\nἐξουσίαν δὲ ἔχει περὶ τοῦ ἰδίου θελήματος, καὶ τοῦτο κέκρικεν \n\nἐν τῇ ἰδίᾳ καρδίᾳ, τηρεῖν τὴν ἑαυτοῦ παρθένον, καλῶς\n\nποιήσει·\n ",
            "37":"\n ὥστε καὶ ὁ γαμίζων τὴν ἑαυτοῦ παρθένον καλῶς \n\n\n\nποιεῖ, καὶ ὁ μὴ γαμίζων κρεῖσσον ποιήσει.\n ",
            "38":"\n Γυνὴ \n\nδέδεται ἐφʼ ὅσον χρόνον ζῇ ὁ ἀνὴρ αὐτῆς· ἐὰν δὲ κοιμηθῇ \n\nὁ ἀνήρ, ἐλευθέρα ἐστὶν ᾧ θέλει γαμηθῆναι, μόνον ἐν\n\nκυρίῳ·\n ",
            "39":"\n μακαριωτέρα δέ ἐστιν ἐὰν οὕτως μείνῃ, \n\nκατὰ τὴν\n\nἐμὴν γνώμην, δοκῶ γὰρ κἀγὼ πνεῦμα θεοῦ ἔχειν."
        },
        "7":{
            "0":"\n \n Περὶ δὲ τῶν εἰδωλοθύτων, οἴδαμεν ὅτι πάντες γνῶσιν\n\nἔχομεν.\n ",
            "1":"\n ἡ γνῶσις φυσιοῖ, ἡ δὲ ἀγάπη οἰκοδομεῖ.\n ",
            "2":"\n εἴ τις\n\nδοκεῖ ἐγνωκέναι τι, \n\nοὔπω ἔγνω καθὼς δεῖ γνῶναι· εἰ δέ\n\nτις ἀγαπᾷ τὸν θεόν, οὗτος ἔγνωσται ὑπʼ αὐτοῦ.\n ",
            "3":"\n Περὶ τῆς\n\nβρώσεως οὖν τῶν εἰδωλοθύτων οἴδαμεν ὅτι οὐδὲν εἴδωλον ἐν\n\nκόσμῳ, καὶ ὅτι οὐδεὶς θεὸς εἰ μὴ εἷς.\n ",
            "4":"\n καὶ γὰρ εἴπερ εἰσὶν\n\nλεγόμενοι θεοὶ εἴτε ἐν οὐρανῷ εἴτε ἐπὶ γῆς, ὥσπερ εἰσὶν\n\nθεοὶ πολλοὶ καὶ κύριοι πολλοί,\n ",
            "5":"\n [ἀλλʼ] ἡμῖν εἷς θεὸς ὁ\n \n πατήρ, ἐξ οὗ τὰ πάντα καὶ ἡμεῖς εἰς αὐτόν, καὶ εἷς κύριος\n\n\n\n Ἰησοῦς Χριστός, διʼ οὗ τὰ πάντα καὶ ἡμεῖς διʼ αὐτοῦ.\n\nἈλλʼ οὐκ ἐν πᾶσιν ἡ γνῶσις·\n ",
            "6":"\n τινὲς δὲ τῇ συνηθείᾳ ἕως\n\nἄρτι τοῦ εἰδώλου ὡς εἰδωλόθυτον ἐσθίουσιν, καὶ ἡ συνείδησις \n\nαὐτῶν ἀσθενὴς οὖσα μολύνεται.\n ",
            "7":"\n βρῶμα δὲ ἡμᾶς\n\nοὐ παραστήσει τῷ θεῷ· οὔτε ἐὰν μὴ φάγωμεν, ὑστερούμεθα, \n\nοὔτε ἐὰν φάγωμεν, περισσεύομεν.\n ",
            "8":"\n βλέπετε δὲ μή\n\nπως ἡ ἐξουσία ὑμῶν αὕτη πρόσκομμα γένηται τοῖς ἀσθενέσιν.\n ",
            "9":"\n ἐὰν γάρ τις ἴδῃ [σὲ] τὸν ἔχοντα γνῶσιν ἐν εἰδωλίῳ\n\nκατακείμενον, οὐχὶ ἡ συνείδησις αὐτοῦ ἀσθενοῦς ὄντος οἰκοδομηθήσεται \n\nεἰς τὸ τὰ εἰδωλόθυτα ἐσθίειν;\n ",
            "10":"\n ἀπόλλυται γὰρ\n\nὁ ἀσθενῶν ἐν τῇ σῇ γνώσει, ὁ ἀδελφὸς διʼ ὃν Χριστὸς\n\nἀπέθανεν.\n ",
            "11":"\n οὕτως δὲ ἁμαρτάνοντες εἰς τοὺς ἀδελφοὺς καὶ\n\nτύπτοντες αὐτῶν τὴν συνείδησιν ἀσθενοῦσαν εἰς Χριστὸν\n\nἁμαρτάνετε.\n ",
            "12":"\n διόπερ εἰ βρῶμα σκανδαλίζει τὸν ἀδελφόν\n\nμου, οὐ μὴ φάγω κρέα εἰς τὸν αἰῶνα, ἵνα μὴ τὸν ἀδελφόν\n\nμου σκανδαλίσω."
        },
        "8":{
            "0":"\n \n Οὐκ εἰμὶ ἐλεύθερος; οὐκ εἰμὶ ἀπόστολος; οὐχὶ Ἰησοῦν\n\nτὸν κύριον ἡμῶν ἑόρακα; οὐ τὸ ἔργον μου ὑμεῖς ἐστὲ ἐν\n\nκυρίῳ;\n ",
            "1":"\n εἰ ἄλλοις οὐκ εἰμὶ ἀπόστολος, \n\nἀλλά γε ὑμῖν εἰμί,\n\nἡ γὰρ σφραγίς μου τῆς ἀποστολῆς ὑμεῖς ἐστὲ ἐν κυρίῳ.\n ",
            "2":"\n Ἡ ἐμὴ ἀπολογία τοῖς ἐμὲ ἀνακρίνουσίν\n\nἐστιν αὕτη.\n ",
            "3":"\n μὴ οὐκ ἔχομεν ἐξουσίαν φαγεῖν καὶ πεῖν;\n ",
            "4":"\n μὴ οὐκ ἔχομεν ἐξουσίαν ἀδελφὴν γυναῖκα περιάγειν, ὡς καὶ\n\nοἱ λοιποὶ ἀπόστολοι καὶ οἱ ἀδελφοὶ τοῦ κυρίου καὶ Κηφᾶς;\n ",
            "5":"\n ἢ μόνος ἐγὼ καὶ Βαρνάβας οὐκ ἔχομεν ἐξουσίαν μὴ ἐργάζεσθαι;\n ",
            "6":"\n τίς στρατεύεται ἰδίοις ὀψωνίοις ποτέ; τίς φυτεύει\n\nἀμπελῶνα καὶ τὸν καρπὸν αὐτοῦ οὐκ ἐσθίει; [ἢ] τίς ποιμαίνει \n\nποίμνην καὶ ἐκ τοῦ γάλακτος τῆς ποίμνης οὐκ ἐσθίει;\n ",
            "7":"\n Μὴ κατὰ ἄνθρωπον ταῦτα λαλῶ, ἢ καὶ ὁ νόμος ταῦτα οὐ\n\n\n\n λέγει;\n ",
            "8":"\n ἐν γὰρ τῷ Μωυσέως νόμῳ γέγραπται\n Οὐ φιμώσεις βοῦν ἀλοῶντα. \n μὴ τῶν βοῶν μέλει τῷ θεῷ,\n\nἢ διʼ ἡμᾶς πάντως λέγει;\n ",
            "9":"\n διʼ ἡμᾶς γὰρ ἐγράφη, \n\nὅτι ὀφείλει\n \n ἐπʼ ἐλπίδι ὁ ἀροτριῶν ἀροτριᾷν, καὶ ὁ ἀλοῶν ἐπʼ ἐλπίδι\n\nτοῦ μετέχειν.\n ",
            "10":"\n Εἰ ἡμεῖς ὑμῖν τὰ πνευματικὰ ἐσπείραμεν,\n\nμέγα εἰ ἡμεῖς ὑμῶν τὰ σαρκικὰ θερίσομεν;\n ",
            "11":"\n εἰ ἄλλοι τῆς\n\nὑμῶν ἐξουσίας μετέχουσιν, οὐ μᾶλλον ἡμεῖς; ἀλλʼ οὐκ ἐχρησάμεθα \n\nτῇ ἐξουσίᾳ ταύτῃ, ἀλλὰ πάντα στέγομεν ἵνα μή\n\nτινα ἐνκοπὴν δῶμεν τῷ εὐαγγελίῳ τοῦ χριστοῦ.\n ",
            "12":"\n οὐκ οἴδατε\n\nὅτι οἱ τὰ ἱερὰ ἐργαζόμενοι τὰ ἐκ τοῦ ἱεροῦ ἐσθίουσιν, οἱ\n\nτῷ θυσιαστηρίῳ παρεδρεύοντες τῷ θυσιαστηρίῳ συνμερίζονται;\n ",
            "13":"\n οὕτως καὶ ὁ κύριος διέταξεν τοῖς τὸ εὐαγγέλιον\n\nκαταγγέλλουσιν ἐκ τοῦ εὐαγγελίου ζῇν.\n ",
            "14":"\n ἐγὼ δὲ οὐ κέχρημαι \n\nοὐδενὶ τούτων. Οὐκ ἔγραψα δὲ ταῦτα ἵνα οὕτως γένηται\n\nἐν ἐμοί, καλὸν γάρ μοι μᾶλλον ἀποθανεῖν ἢ - τὸ καύχημά \n\nμου οὐδεὶς κενώσει.\n ",
            "15":"\n ἐὰν γὰρ εὐαγγελίζωμαι, οὐκ ἔστιν\n\nμοι καύχημα, ἀνάγκη γάρ μοι ἐπίκειται· οὐαὶ γάρ μοί\n\nἐστιν ἐὰν μὴ εὐαγγελίσωμαι.\n ",
            "16":"\n εἰ γὰρ ἑκὼν τοῦτο πράσσω, \n\nμισθὸν ἔχω· εἰ δὲ ἄκων, οἰκονομίαν πεπίστευμαι.\n ",
            "17":"\n τίς οὖν\n\nμού ἐστιν ὁ μισθός; ἵνα εὐαγγελιζόμενος ἀδάπανον θήσω\n\nτὸ εὐαγγέλιον, εἰς τὸ μὴ καταχρήσασθαι τῇ ἐξουσίᾳ μου ἐν\n\nτῷ εὐαγγελίῳ.\n ",
            "18":"\n Ἐλεύθερος γὰρ ὢν ἐκ πάντων\n\nπᾶσιν ἐμαυτὸν ἐδούλωσα, \n\nἵνα τοὺς πλείονας κερδήσω·\n ",
            "19":"\n καὶ\n\nἐγενόμην τοῖς Ἰουδαίοις ὡς Ἰουδαῖος, ἵνα Ἰουδαίους κερδήσω· \n\nτοῖς ὑπὸ νόμον ὡς ὑπὸ νόμον, μὴ ὢν αὐτὸς ὑπὸ\n\nνόμον, \n\nἵνα τοὺς ὑπὸ νόμον κερδήσω·\n ",
            "20":"\n τοῖς ἀνόμοις ὡς\n\nἄνομος, μὴ ὢν ἄνομος θεοῦ ἀλλʼ ἔννομος Χριστοῦ, ἵνα\n\nκερδανῶ τοὺς ἀνόμους·\n ",
            "21":"\n ἐγενόμην τοῖς ἀσθενέσιν ἀσθενής,\n\nἵνα τοὺς ἀσθενεῖς κερδήσω· τοῖς πᾶσιν γέγονα πάντα, ἵνα\n\nπάντως τινὰς σώσω.\n ",
            "22":"\n πάντα δὲ ποιῶ διὰ τὸ εὐαγγέλιον,\n\nἵνα συνκοινωνὸς αὐτοῦ γένωμαι.\n ",
            "23":"\n Οὐκ οἴδατε\n\nὅτι οἱ ἐν σταδίῳ τρέχοντες πάντες μὲν τρέχουσιν, εἷς δὲ\n\nλαμβάνει τὸ βραβεῖον; οὕτως τρέχετε ἵνα καταλάβητε.\n ",
            "24":"\n πᾶς δὲ ὁ ἀγωνιζόμενος πάντα ἐγκρατεύεται, ἐκεῖνοι μὲν\n\nοὖν ἵνα φθαρτὸν στέφανον λάβωσιν, ἡμεῖς δὲ ἄφθαρτον.\n ",
            "25":"\n ἐγὼ τοίνυν οὕτως τρέχω ὡς οὐκ ἀδήλως, οὕτως πυκτεύω ὡς\n \n οὐκ ἀέρα δέρων·\n ",
            "26":"\n ἀλλὰ ὑπωπιάζω μου τὸ σῶμα καὶ δουλαγωγῶ,\n\nμή πως ἄλλοις κηρύξας αὐτὸς ἀδόκιμος γένωμαι."
        },
        "9":{
            "0":"\n \n Οὐ θέλω γὰρ ὑμᾶς ἀγνοεῖν, ἀδελφοί, ὅτι οἱ πατέρες\n\nἡμῶν πάντες ὑπὸ τὴν νεφέλην ἦσαν καὶ πάντες διὰ τῆς\n\n\n\n θαλάσσης διῆλθον,\n ",
            "1":"\n καὶ πάντες εἰς τὸν Μωυσῆν ἐβαπτίσαντο\n\nἐν τῇ νεφέλῃ καὶ ἐν τῇ θαλάσσῃ,\n ",
            "2":"\n καὶ πάντες [τὸ\n\nαὐτὸ] πνευματικὸν βρῶμα ἔφαγον\n ",
            "3":"\n καὶ πάντες τὸ αὐτὸ\n\nπνευματικὸν ἔπιον πόμα, ἔπινον γὰρ ἐκ πνευματικῆς ἀκολουθούσης \n\nπέτρας, \n\nἡ πέτρα δὲ ἦν ὁ χριστός·\n ",
            "4":"\n ἀλλʼ οὐκ ἐν\n\nτοῖς πλείοσιν αὐτῶν ηὐδόκησεν ὁ θεός,\n κατεστρώθησαν \n γὰρ\n ἐν τῇ ἐρήμῳ. \n ",
            "5":"\n Ταῦτα δὲ τύποι ἡμῶν\n\nἐγενήθησαν, εἰς τὸ μὴ εἶναι ἡμᾶς\n ἐπιθυμητὰς \n κακῶν,\n\n\n\nκαθὼς κἀκεῖνοι\n ἐπεθύμησαν. \n ",
            "6":"\n μηδὲ εἰδωλολάτραι γίνεσθε,\n\nκαθώς τινες αὐτῶν· ὥσπερ γέγραπται\n Ἐκάθισεν ὁ λαὸς φαγεῖν καὶ πεῖν, καὶ ἀνέστησαν παίζειν. \n ",
            "7":"\n μηδὲ πορνεύωμεν, καθώς τινες αὐτῶν ἐπόρνευσαν, καὶ ἔπεσαν μιᾷ\n\nἡμέρᾳ εἴκοσι τρεῖς χιλιάδες.\n ",
            "8":"\n μηδὲ ἐκπειράζωμεν τὸν κύριον,\n\n\n\n καθώς τινες αὐτῶν ἐπείρασαν, καὶ ὑπὸ τῶν ὄφεων ἀπώλλυντο.\n ",
            "9":"\n μηδὲ γογγύζετε, \n\nκαθάπερ τινὲς αὐτῶν ἐγόγγυσαν,\n\nκαὶ ἀπώλοντο ὑπὸ τοῦ ὀλοθρευτοῦ.\n ",
            "10":"\n ταῦτα δὲ τυπικῶς\n\nσυνέβαινεν ἐκείνοις, ἐγράφη δὲ πρὸς νουθεσίαν ἡμῶν, εἰς\n\nοὓς τὰ τέλη τῶν αἰώνων κατήντηκεν.\n ",
            "11":"\n Ὥστε ὁ\n\nδοκῶν ἑστάναι βλεπέτω μὴ πέσῃ.\n ",
            "12":"\n πειρασμὸς ὑμᾶς οὐκ εἴληφεν\n\nεἰ μὴ ἀνθρώπινος· πιστὸς δὲ ὁ θεός, ὃς οὐκ ἐάσει\n\n\n\n ὑμᾶς πειρασθῆναι ὑπὲρ ὃ δύνασθε, ἀλλὰ ποιήσει σὺν τῷ\n\nπειρασμῷ καὶ τὴν ἔκβασιν τοῦ δύνασθαι ὑπενεγκεῖν.\n ",
            "13":"\n \n Διόπερ, ἀγαπητοί μου, φεύγετε ἀπὸ τῆς εἰδωλολατρίας.\n ",
            "14":"\n ὡς φρονίμοις λέγω· κρίνατε ὑμεῖς ὅ φημι.\n ",
            "15":"\n Τὸ ποτήριον\n\nτῆς εὐλογίας ὃ εὐλογοῦμεν, οὐχὶ κοινωνία ἐστὶν τοῦ αἵματος\n\nτοῦ χριστοῦ; τὸν ἄρτον ὃν κλῶμεν, οὐχὶ κοινωνία τοῦ\n\nσώματος τοῦ χριστοῦ ἐστίν;\n ",
            "16":"\n ὅτι εἷς ἄρτος, \n\nἓν σῶμα οἱ\n\nπολλοί ἐσμεν, οἱ γὰρ πάντες ἐκ τοῦ ἑνὸς ἄρτου μετέχομεν.\n\n\n\n\n\n βλέπετε τὸν Ἰσραὴλ κατὰ σάρκα·\n ",
            "17":"\n οὐχ οἱ ἐσθίοντες τὰς\n \n θυσίας κοινωνοὶ τοῦ θυσιαστηρίου εἰσίν;\n ",
            "18":"\n τί οὖν φημί; ὅτι\n\nεἰδωλόθυτόν τί ἐστιν, \n\nἢ ὅτι εἴδωλόν τί ἐστιν;\n ",
            "19":"\n ἀλλʼ ὅτι ἃ\n\nθύουσιν [τὰ ἔθνη],\n δαιμονίοις καὶ οὐ θεῷ θύουσιν, \n οὐ θέλω \n\nδὲ ὑμᾶς κοινωνοὺς τῶν δαιμονίων γίνεσθαι.\n ",
            "20":"\n οὐ δύνασθε\n\nποτήριον Κυρίου πίνειν καὶ ποτήριον δαιμονίων· οὐ δύνασθε\n τραπέζης Κυρίου \n μετέχειν καὶ τραπέζης δαιμονίων.\n ",
            "21":"\n ἢ\n παραζηλοῦμεν τὸν κύριον; \n μὴ ἰσχυρότεροι αὐτοῦ\n\nἐσμέν; Πάντα ἔξεστιν· ἀλλʼ οὐ πάντα συμφέρει.\n ",
            "22":"\n πάντα ἔξεστιν· ἀλλʼ οὐ πάντα οἰκοδομεῖ.\n ",
            "23":"\n μηδεὶς τὸ ἑαυτοῦ ζητείτω ἀλλὰ τὸ τοῦ ἑτέρου.\n ",
            "24":"\n Πᾶν τὸ ἐν μακέλλῳ πωλούμενον ἐσθίετε μηδὲν ἀνακρίνοντες διὰ\n\nτὴν συνείδησιν,\n ",
            "25":"\n τοῦ κυρίου \n γὰρ\n ἡ γῆ καὶ τὸ πλήρωμα αὐτῆς. \n ",
            "26":"\n εἴ τις καλεῖ ὑμᾶς τῶν ἀπίστων καὶ θέλετε πορεύεσθαι, \n\nπᾶν τὸ παρατιθέμενον ὑμῖν ἐσθίετε μηδὲν ἀνακρίνοντες \n\nδιὰ τὴν συνείδησιν·\n ",
            "27":"\n ἐὰν δέ τις ὑμῖν εἴπῃ Τοῦτο\n\nἱερόθυτόν ἐστιν, μὴ ἐσθίετε διʼ ἐκεῖνον τὸν μηνύσαντα καὶ\n\nτὴν συνείδησιν·\n ",
            "28":"\n συνείδησιν δὲ λέγω οὐχὶ τὴν ἑαυτοῦ ἀλλὰ\n\nτὴν τοῦ ἑτέρου· ἵνα τί γὰρ ἡ ἐλευθερία μου κρίνεται ὑπὸ\n\nἄλλης συνειδήσεως;\n ",
            "29":"\n εἰ ἐγὼ χάριτι μετέχω, \n\nτί βλασφημοῦμαι \n\n\n\nὑπὲρ οὗ ἐγὼ εὐχαριστῶ;\n ",
            "30":"\n Εἴτε οὖν ἐσθίετε\n\nεἴτε πίνετε εἴτε τι ποιεῖτε, πάντα εἰς δόξαν θεοῦ ποιεῖτε.\n ",
            "31":"\n ἀπρόσκοποι καὶ Ἰουδαίοις γίνεσθε καὶ Ἕλλησιν καὶ τῇ\n\nἐκκλησίᾳ τοῦ θεοῦ,\n ",
            "32":"\n καθὼς κἀγὼ πάντα πᾶσιν ἀρέσκω, μὴ\n\nζητῶν τὸ ἐμαυτοῦ σύμφορον ἀλλὰ τὸ τῶν πολλῶν, ἵνα\n\nσωθῶσιν."
        },
        "10":{
            "0":"\n μιμηταί μου γίνεσθε, καθὼς κἀγὼ Χριστοῦ.\n ",
            "1":"\n \n Ἐπαινῶ δὲ ὑμᾶς ὅτι πάντα μου μέμνησθε καὶ καθὼς\n\nπαρέδωκα ὑμῖν τὰς παραδόσεις κατέχετε.\n ",
            "2":"\n Θέλω δὲ ὑμᾶς\n\nεἰδέναι ὅτι παντὸς ἀνδρὸς ἡ κεφαλὴ ὁ χριστός ἐστιν, \n\nκεφαλὴ δὲ γυναικὸς ὁ ἀνήρ, κεφαλὴ δὲ τοῦ χριστοῦ ὁ θεός.\n ",
            "3":"\n πᾶς ἀνὴρ προσευχόμενος ἢ προφητεύων κατὰ κεφαλῆς\n\nἔχων καταισχύνει τὴν κεφαλὴν αὐτοῦ·\n ",
            "4":"\n πᾶσα δὲ γυνὴ προσευχομένη \n\nἢ προφητεύουσα ἀκατακαλύπτῳ τῇ κεφαλῇ καταισχύνει \n\nτὴν κεφαλὴν αὐτῆς, ἓν γάρ ἐστιν καὶ τὸ αὐτὸ\n \n τῇ ἐξυρημένῃ.\n ",
            "5":"\n εἰ γὰρ οὐ κατακαλύπτεται γυνή, καὶ κειράσθω·\n\nεἰ δὲ αἰσχρὸν γυναικὶ τὸ κείρασθαι ἢ ξυρᾶσθαι, κατακαλυπτέσθω.\n ",
            "6":"\n ἀνὴρ μὲν γὰρ οὐκ ὀφείλει κατακαλύπτεσθαι\n\nτὴν κεφαλήν,\n εἰκὼν \n καὶ δόξα\n θεοῦ \n ὑπάρχων· ἡ γυνὴ δὲ\n\nδόξα ἀνδρός ἐστιν.\n ",
            "7":"\n οὐ γάρ ἐστιν ἀνὴρ ἐκ γυναικός, ἀλλὰ\n\n\n\nγυνὴ ἐξ ἀνδρός·\n ",
            "8":"\n καὶ γὰρ οὐκ ἐκτίσθη ἀνὴρ διὰ τὴν γυναῖκα,\n\nἀλλὰ γυνὴ διὰ τὸν ἄνδρα.\n ",
            "9":"\n διὰ τοῦτο ὀφείλει ἡ γυνὴ\n\n\n\n ἐξουσίαν ἔχειν ἐπὶ τῆς κεφαλῆς διὰ τοὺς ἀγγέλους.\n ",
            "10":"\n πλὴν\n\nοὔτε γυνὴ χωρὶς ἀνδρὸς οὔτε ἀνὴρ χωρὶς γυναικὸς ἐν\n\nκυρίῳ·\n ",
            "11":"\n ωσπερ γὰρ ἡ γυνὴ ἐκ τοῦ ἀνδρός, \n\nοὕτως καὶ ὁ\n\nἀνὴρ διὰ τῆς γυναικός· τὰ δὲ πάντα ἐκ τοῦ θεοῦ.\n ",
            "12":"\n ἐν ὑμῖν αὐτοῖς κρίνατε· πρέπον ἐστὶν γυναῖκα ἀκατακάλυπτον τῷ\n\nθεῷ προσεύχεσθαι;\n ",
            "13":"\n οὐδὲ ἡ φύσις αὐτὴ διδάσκει ὑμᾶς ὅτι ἀνὴρ μὲν ἐὰν κομᾷ, \n\nἀτιμία αὐτῷ ἐστίν,\n ",
            "14":"\n γυνὴ δὲ ἐὰν κομᾷ,\n\nδόξα αὐτῇ ἐστίν; ὅτι ἡ κόμη ἀντὶ περιβολαίου δέδοται\n\nαὐτῇ.\n ",
            "15":"\n Εἰ δέ τις δοκεῖ φιλόνεικος εἶναι, ἡμεῖς τοιαύτην\n\nσυνήθειαν οὐκ ἔχομεν, οὐδὲ αἱ ἐκκλησίαι τοῦ θεοῦ.\n ",
            "16":"\n \n Τοῦτο δὲ παραγγέλλων οὐκ ἐπαινῶ ὅτι οὐκ εἰς τὸ\n\nκρεῖσσον ἀλλὰ εἰς τὸ ἧσσον συνέρχεσθε.\n ",
            "17":"\n πρῶτον μὲν γὰρ\n\nσυνερχομένων ὑμῶν ἐν ἐκκλησίᾳ ἀκούω σχίσματα ἐν ὑμῖν\n\nὑπάρχειν, καὶ μέρος τι πιστεύω.\n ",
            "18":"\n δεῖ γὰρ καὶ αἱρέσεις ἐν\n\nὑμῖν εἶναι· ἵνα [καὶ] οἱ δόκιμοι φανεροὶ γένωνται ἐν ὑμῖν.\n ",
            "19":"\n Συνερχομένων οὖν ὑμῶν ἐπὶ τὸ αὐτὸ οὐκ ἔστιν κυριακὸν\n\nδεῖπνον φαγεῖν,\n ",
            "20":"\n ἕκαστος γὰρ τὸ ἴδιον δεῖπνον προλαμβάνει\n\nἐν τῷ φαγεῖν, καὶ ὃς μὲν πεινᾷ, ὃς δὲ μεθύει.\n ",
            "21":"\n μὴ γὰρ\n\nοἰκίας οὐκ ἔχετε εἰς τὸ ἐσθίειν καὶ πίνειν; ἢ τῆς ἐκκλησίας\n\nτοῦ θεοῦ καταφρονεῖτε, καὶ καταισχύνετε τοὺς μὴ ἔχοντας;\n\nτί εἴπω ὑμῖν; ἐπαινέσω ὑμᾶς; ἐν τούτῳ οὐκ ἐπαινῶ.\n ",
            "22":"\n ἐγὼ\n\nγὰρ παρέλαβον ἀπὸ τοῦ κυρίου, ὃ καὶ παρέδωκα ὑμῖν, ὅτι\n\nὁ κύριος Ἰησοῦς ἐν τῇ νυκτὶ ᾗ παρεδίδετο ἔλαβεν ἄρτον\n\n\n\n καὶ εὐχαριστήσας ἔκλασεν καὶ εἶπεν\n ",
            "23":"\n Τοῦτό μού ἐστιν τὸ\n\nσῶμα τὸ ὑπὲρ ὑμῶν· τοῦτο ποιεῖτε εἰς τὴν ἐμὴν ἀνάμνησιν.\n\nὡσαύτως καὶ τὸ ποτήριον μετὰ τὸ δειπνῆσαι, λέγων\n ",
            "24":"\n Τοῦτο\n \n τὸ ποτήριον ἡ καινὴ\n διαθήκη \n ἐστὶν ἐν\n τῷ \n ἐμῷ\n αἵματι· \n τοῦτο ποιεῖτε, ὁσάκις ἐὰν πίνητε, εἰς τὴν ἐμὴν ἀνάμνησιν.\n ",
            "25":"\n ὁσάκις γὰρ ἐὰν ἐσθίητε τὸν ἄρτον τοῦτον καὶ τὸ ποτήριον\n\nπίνητε, τὸν θάνατον τοῦ κυρίου καταγγέλλετε, ἄχρι οὗ ἔλθῃ.\n ",
            "26":"\n ὥστε ὃς ἂν ἐσθίῃ τὸν ἄρτον ἢ πίνῃ τὸ ποτήριον τοῦ κυρίου\n\nἀναξίως, ἔνοχος ἔσται τοῦ σώματος καὶ τοῦ αἵματος τοῦ\n\nκυρίου.\n ",
            "27":"\n δοκιμαζέτω δὲ ἄνθρωπος ἑαυτόν, καὶ οὕτως ἐκ τοῦ\n\nἄρτου ἐσθιέτω καὶ ἐκ τοῦ ποτηρίου πινέτω·\n ",
            "28":"\n ὁ γὰρ ἐσθίων\n\nκαὶ πίνων κρίμα ἑαυτῷ ἐσθίει καὶ πίνει μὴ διακρίνων τὸ \n\nσῶμα.\n ",
            "29":"\n διὰ τοῦτο ἐν ὑμῖν πολλοὶ ἀσθενεῖς καὶ ἄρρωστοι\n\nκαὶ κοιμῶνται ἱκανοί.\n ",
            "30":"\n εἰ δὲ ἑαυτοὺς διεκρίνομεν, οὐκ ἂν\n\nἐκρινόμεθα·\n ",
            "31":"\n κρινόμενοι δὲ ὑπὸ τοῦ κυρίου παιδευόμεθα,\n\nἵνα μὴ σὺν τῷ κόσμῳ κατακριθῶμεν.\n ",
            "32":"\n ὥστε, ἀδελφοί μου,\n\nσυνερχόμενοι εἰς τὸ φαγεῖν ἀλλήλους ἐκδέχεσθε.\n ",
            "33":"\n εἴ τις\n\nπεινᾷ, ἐν οἴκῳ ἐσθιέτω, ἵνα μὴ εἰς κρίμα συνέρχησθε. Τὰ\n\nδὲ λοιπὰ ὡς ἂν ἔλθω διατάξομαι."
        },
        "11":{
            "0":"\n \n Περὶ δὲ τῶν πνευματικῶν, ἀδελφοί, οὐ θέλω ὑμᾶς\n\nἀγνοεῖν.\n ",
            "1":"\n Οἴδατε ὅτι ὅτε ἔθνη ἦτε πρὸς τὰ εἴδωλα τὰ \n\nἄφωνα ὡς ἂν ἤγεσθε ἀπαγόμενοι.\n ",
            "2":"\n διὸ γνωρίζω ὑμῖν ὅτι\n\nοὐδεὶς ἐν πνεύματι θεοῦ λαλῶν λέγει ΑΝΑΘΕΜΑ ΙΗΣΟΥΣ, \n\nκαὶ οὐδεὶς δύναται εἰπεῖν ΚΥΡΙΟΣ ΙΗΣΟΥΣ\n\nεἰ μὴ ἐν πνεύματι ἁγίῳ.\n ",
            "3":"\n Διαιρέσεις δὲ χαρισμάτων \n\nεἰσίν, \n\nτὸ δὲ αὐτὸ πνεῦμα·\n ",
            "4":"\n καὶ διαιρέσεις διακονιῶν\n\nεἰσίν, καὶ ὁ αὐτὸς κύριος·\n ",
            "5":"\n καὶ διαιρέσεις ἐνεργημάτων εἰσίν, \n\nκαὶ ὁ αὐτὸς θεός, ὁ ἐνεργῶν τὰ πάντα ἐν πᾶσιν.\n ",
            "6":"\n ἑκάστῳ \n\nδὲ δίδοται ἡ φανέρωσις τοῦ πνεύματος πρὸς τὸ συμφέρον.\n ",
            "7":"\n ᾧ μὲν γὰρ διὰ τοῦ πνεύματος δίδοται λόγος σοφίας, ἄλλῳ\n\nδὲ λόγος γνώσεως κατὰ τὸ αὐτὸ πνεῦμα,\n ",
            "8":"\n ἑτέρῳ πίστις ἐν\n\nτῷ αὐτῷ πνεύματι, ἄλλῳ δὲ χαρίσματα ἰαμάτων ἐν τῷ ἑνὶ\n\nπνεύματι,\n ",
            "9":"\n ἄλλῳ δὲ ἐνεργήματα δυνάμεων, ἄλλῳ [δὲ] προφητεία, \n\nἄλλῳ [δὲ] διακρίσεις πνευμάτων, ἑτέρῳ γένη γλωσσῶν, \n\nἄλλῳ δὲ ἑρμηνία γλωσσῶν·\n ",
            "10":"\n πάντα δὲ ταῦτα ἐνεργεῖ τὸ\n \n ἓν καὶ τὸ αὐτὸ πνεῦμα, διαιροῦν ἰδίᾳ ἑκάστῳ καθὼς βούλεται.\n ",
            "11":"\n Καθάπερ γὰρ τὸ σῶμα ἕν ἐστιν καὶ μέλη\n\nπολλὰ ἔχει, πάντα δὲ τὰ μέλη τοῦ σώματος πολλὰ ὄντα ἕν\n\nἐστιν σῶμα, \n\nοὕτως καὶ ὁ χριστός·\n ",
            "12":"\n καὶ γὰρ ἐν ἑνὶ πνεύματι ἡμεῖς πάντες εἰς ἓν σῶμα ἐβαπτίσθημεν, εἴτε Ἰουδαῖοι εἴτε\n\nἝλληνες, εἴτε δοῦλοι εἴτε ἐλεύθεροι, καὶ πάντες ἓν πνεῦμα\n\nἐποτίσθημεν.\n ",
            "13":"\n καὶ γὰρ τὸ σῶμα οὐκ ἔστιν ἓν μέλος ἀλλὰ\n\nπολλά. \n\nἐὰν εἴπῃ ὁ πούς\n ",
            "14":"\n Ὅτι οὐκ εἰμὶ χείρ, οὐκ εἰμὶ ἐκ\n\nτοῦ σώματος, οὐ παρὰ τοῦτο οὐκ ἔστιν ἐκ τοῦ σώματος·\n\nκαὶ ἐὰν εἴπῃ τὸ οὖς\n ",
            "15":"\n Ὅτι οὐκ εἰμὶ ὀφθαλμός, οὐκ εἰμὶ ἐκ\n\nτοῦ σώματος, οὐ παρὰ τοῦτο οὐκ ἔστιν ἐκ τοῦ σώματος·\n ",
            "16":"\n εἰ ὅλον τὸ σῶμα ὀφθαλμός, ποῦ ἡ ἀκοή; εἰ ὅλον ἀκοή,\n\n\n\n ποῦ ἡ ὄσφρησις;\n ",
            "17":"\n νῦν δὲ ὁ θεὸς ἔθετο τὰ μέλη, \n\nἓν ἕκαστον\n\nαὐτῶν, ἐν τῷ σώματι καθὼς ἠθέλησεν.\n ",
            "18":"\n εἰ δὲ ἦν [τὰ] πάντα \n\n ἓν μέλος, ποῦ τὸ σῶμα;\n ",
            "19":"\n νῦν δὲ πολλὰ μέλη, ἓν δὲ σῶμα.\n\nοὐ δύναται [δὲ] ὁ ὀφθαλμὸς εἰπεῖν τῇ χειρί\n ",
            "20":"\n Χρείαν σου οὐκ ἔχω, ἢ πάλιν ἡ κεφαλὴ τοῖς ποσίν Χρείαν ὑμῶν\n\nοὐκ ἔχω·\n ",
            "21":"\n ἀλλὰ πολλῷ μᾶλλον τὰ δοκοῦντα μέλη τοῦ\n\nσώματος ἀσθενέστερα ὑπάρχειν ἀναγκαῖά ἐστιν,\n ",
            "22":"\n καὶ ἃ\n\nδοκοῦμεν ἀτιμότερα εἶναι τοῦ σώματος, τούτοις τιμὴν περισσοτέραν \n\nπεριτίθεμεν, καὶ τὰ ἀσχήμονα ἡμῶν εὐσχημοσύνην\n\nπερισσοτέραν ἔχει,\n ",
            "23":"\n τὰ δὲ εὐσχήμονα ἡμῶν οὐ χρείαν ἔχει.\n\nἀλλὰ ὁ θεὸς συνεκέρασεν τὸ σῶμα, τῷ ὑστερουμένῳ περισσοτέραν \n\nδοὺς τιμήν,\n ",
            "24":"\n ἵνα μὴ ᾖ σχίσμα ἐν τῷ σώματι, ἀλλὰ\n\nτὸ αὐτὸ ὑπὲρ ἀλλήλων μεριμνῶσι τὰ μέλη.\n ",
            "25":"\n καὶ εἴτε πάσχει ἓν μέλος, συνπάσχει πάντα τὰ μέλη· εἴτε δοξάζεται\n\nμέλος, συνχαίρει πάντα τὰ μέλη.\n ",
            "26":"\n ὑμεῖς δέ ἐστε σῶμα\n\nΧριστοῦ καὶ μέλη ἐκ μέρους.\n ",
            "27":"\n Καὶ οὓς μὲν ἔθετο ὁ θεὸς ἐν\n\nτῇ ἐκκλησίᾳ πρῶτον ἀποστόλους, δεύτερον προφήτας, τρίτον\n\nδιδασκάλους, ἔπειτα δυνάμεις, ἔπειτα χαρίσματα ἰαμάτων,\n\nἀντιλήμψεις, κυβερνήσεις, γένη γλωσσῶν.\n ",
            "28":"\n μὴ πάντες\n\nἀπόστολοι; μὴ πάντες προφῆται; μὴ πάντες διδάσκαλοι;\n\nμὴ πάντες δυνάμεις;\n ",
            "29":"\n μὴ πάντες χαρίσματα ἔχουσιν ἰαμάτων;\n \n μὴ πάντες γλώσσαις λαλοῦσιν; μὴ πάντες διερμηνεύουσιν;\n ",
            "30":"\n ζηλοῦτε δὲ τὰ χαρίσματα τὰ μείζονα."
        },
        "12":{
            "0":"\n \n Καὶ ἔτι καθʼ ὑπερβολὴν ὁδὸν ὑμῖν δείκνυμι. Ἐὰν ταῖς\n\nγλώσσαις τῶν ἀνθρώπων λαλῶ καὶ τῶν ἀγγέλων, ἀγάπην\n\nδὲ μὴ ἔχω, γέγονα χαλκὸς ἠχῶν ἢ κύμβαλον ἀλαλάζον.\n ",
            "1":"\n κἂν ἔχω προφητείαν καὶ εἰδῶ τὰ μυστήρια πάντα καὶ\n\nπᾶσαν τὴν γνῶσιν, κἂν ἔχω πᾶσαν τὴν πίστιν ὥστε ὄρη\n\nμεθιστάνειν, ἀγάπην δὲ μὴ ἔχω, οὐθέν εἰμι.\n ",
            "2":"\n κἂν ψωμίσω\n\nπάντα τὰ ὑπάρχοντά μου, κἂν παραδῶ τὸ σῶμά μου, ἵνα\n\nκαυχήσωμαι, ἀγάπην δὲ μὴ ἔχω, οὐδὲν ὠφελοῦμαι.\n ",
            "3":"\n Ἡ \n\nἀγάπη μακροθυμεῖ, χρηστεύεται, ἡ ἀγάπη οὐ ζηλοῖ, οὐ περπερεύεται, \n\nοὐ φυσιοῦται,\n ",
            "4":"\n οὐκ ἀσχημονεῖ, οὐ ζητεῖ τὰ \n\nἑαυτῆς, \n\nοὐ παροξύνεται, οὐ λογίζεται τὸ κακόν,\n ",
            "5":"\n οὐ χαίρει\n\nἐπὶ τῇ ἀδικίᾳ, \n\nσυνχαίρει δὲ τῇ ἀληθείᾳ·\n ",
            "6":"\n πάντα στέγει,\n\nπάντα πιστεύει, πάντα ἐλπίζει, πάντα ὑπομένει.\n ",
            "7":"\n Ἡ ἀγάπη οὐδέποτε πίπτει. εἴτε δὲ προφητεῖαι, καταργηθήσονται· \n\nεἴτε γλῶσσαι, παύσονται· εἴτε γνῶσις, καταργηθήσεται.\n ",
            "8":"\n ἐκ μέρους γὰρ γινώσκομεν καὶ ἐκ μέρους προφητεύομεν·\n ",
            "9":"\n ὅταν δὲ ἔλθῃ τὸ τέλειον, τὸ ἐκ μέρους καταργηθήσεται.\n ",
            "10":"\n ὅτε ἤμην νήπιος, \n\nἐλάλουν ὡς νήπιος, ἐφρόνουν \n\nὡς νήπιος, ἐλογιζόμην ὡς νήπιος· ὅτε γέγονα ἀνήρ,\n\nκατήργηκα τὰ τοῦ νηπίου.\n ",
            "11":"\n βλέπομεν γὰρ ἄρτι διʼ ἐσόπτρου \n\nἐν αἰνίγματι, τότε δὲ πρόσωπον πρὸς πρόσωπον·\n\nἄρτι γινώσκω ἐκ μέρους, τότε δὲ ἐπιγνώσομαι καθὼς\n\nκαὶ ἐπεγνώσθην.\n ",
            "12":"\n νυνὶ δὲ μένει πίστις, ἐλπίς, ἀγάπη·\n\nτὰ τρία ταῦτα, μείζων δὲ τούτων ἡ ἀγάπη."
        },
        "13":{
            "0":"\n \n Διώκετε τὴν ἀγάπην, ζηλοῦτε δὲ τὰ πνευματικά, μᾶλλον\n\nδὲ ἵνα προφητεύητε.\n ",
            "1":"\n ὁ γὰρ λαλῶν γλώσσῃ οὐκ ἀνθρώποις\n\nλαλεῖ ἀλλὰ θεῷ, οὐδεὶς γὰρ ἀκούει, πνεύματι δὲ λαλεῖ\n\nμυστήρια·\n ",
            "2":"\n ὁ δὲ προφητεύων ἀνθρώποις λαλεῖ οἰκοδομὴν καὶ\n\nπαράκλησιν καὶ παραμυθίαν.\n ",
            "3":"\n ὁ λαλῶν γλώσσῃ ἑαυτὸν\n\nοἰκοδομεῖ·\n ",
            "4":"\n ὁ δὲ προφητεύων ἐκκλησίαν οἰκοδομεῖ. \n\nθέλω δὲ πάντας ὑμᾶς λαλεῖν γλώσσαις, μᾶλλον δὲ ἵνα προφητεύητε·\n \n μείζων δὲ ὁ προφητεύων ἢ ὁ λαλῶν γλώσσαις,\n\nἐκτὸς εἰ μὴ διερμηνεύῃ, ἵνα ἡ ἐκκλησία οἰκοδομὴν λάβῃ.\n ",
            "5":"\n νῦν δέ, ἀδελφοί, ἐὰν ἔλθω πρὸς ὑμᾶς γλώσσαις λαλῶν, τί\n\nὑμᾶς ὠφελήσω, ἐὰν μὴ ὑμῖν λαλήσω ἢ ἐν ἀποκαλύψει ἢ ἐν\n\nγνώσει ἢ ἐν προφητείᾳ ἢ ἐν διδαχῇ;\n ",
            "6":"\n ὅμως τὰ ἄψυχα\n\nφωνὴν διδόντα, εἴτε αὐλὸς εἴτε κιθάρα, ἐὰν διαστολὴν τοῖς\n\nφθόγγοις μὴ δῷ, πῶς γνωσθήσεται τὸ αὐλούμενον ἢ τὸ\n\n\n\n κιθαριζόμενον;\n ",
            "7":"\n καὶ γὰρ ἐὰν ἄδηλον σάλπιγξ φωνὴν δῷ,\n\nτίς παρασκευάσεται εἰς πόλεμον;\n ",
            "8":"\n οὕτως καὶ ὑμεῖς διὰ τῆς\n\nγλώσσης ἐὰν μὴ εὔσημον λόγον δῶτε, πῶς γνωσθήσεται τὸ\n\nλαλούμενον; ἔσεσθε γὰρ εἰς ἀέρα λαλοῦντες.\n ",
            "9":"\n τοσαῦτα εἰ\n\nτύχοι γένη φωνῶν εἰσὶν ἐν κόσμῳ, \n\nκαὶ οὐδὲν ἄφωνον·\n ",
            "10":"\n ἐὰν\n\nοὖν μὴ εἰδῶ τὴν δύναμιν τῆς φωνῆς, ἔσομαι τῷ λαλοῦντι\n\nβάρβαρος καὶ ὁ λαλῶν ἐν ἐμοὶ βάρβαρος.\n ",
            "11":"\n οὕτως καὶ ὑμεῖς,\n\nἐπεὶ ζηλωταί ἐστε πνευμάτων, πρὸς τὴν οἰκοδομὴν τῆς\n\nἐκκλησίας ζητεῖτε ἵνα περισσεύητε.\n ",
            "12":"\n Διὸ ὁ λαλῶν γλώσσῃ\n\nπροσευχέσθω ἵνα διερμηνεύῃ.\n ",
            "13":"\n ἐὰν [γὰρ] προσεύχωμαι\n\nγλώσσῃ, τὸ πνεῦμά μου προσεύχεται, ὁ δὲ νοῦς μου ἄκαρπός \n\nἐστιν.\n ",
            "14":"\n τί οὖν ἐστίν; προσεύξομαι τῷ πνεύματι, προσεύξομαι\n\nδὲ καὶ τῷ νοΐ· ψαλῶ τῷ πνεύματι, ψαλῶ [δὲ] καὶ\n\nτῷ νοΐ·\n ",
            "15":"\n ἐπεὶ ἐὰν εὐλογῇς [ἐν] πνεύματι, \n\nὁ ἀναπληρῶν\n\nτὸν τόπον τοῦ ἰδιώτου πῶς ἐρεῖ τό Ἀμήν ἐπὶ τῇ σῇ εὐχαριστίᾳ; \n\nἐπειδὴ τί λέγεις οὐκ οἶδεν·\n ",
            "16":"\n σὺ μὲν γὰρ καλῶς εὐχαριστεῖς, ἀλλʼ ὁ ἕτερος οὐκ οἰκοδομεῖται.\n ",
            "17":"\n εὐχαριστῶ τῷ \n\n θεῷ, πάντων ὑμῶν μᾶλλον γλώσσαις λαλῶ·\n ",
            "18":"\n ἀλλὰ ἐν ἐκκλησίᾳ\n\nθέλω πέντε λόγους τῷ νοΐ μου λαλῆσαι, ἵνα καὶ ἄλλους\n\nκατηχήσω, ἢ μυρίους λόγους ἐν γλώσσῃ.\n ",
            "19":"\n Ἀδελφοί,\n\nμὴ παιδία γίνεσθε ταῖς φρεσίν, ἀλλὰ τῇ κακίᾳ\n\nνηπιάζετε, ταῖς δὲ φρεσὶν τέλειοι γίνεσθε.\n ",
            "20":"\n ἐν τῷ νόμῳ\n\nγέγραπται ὅτι\n Ἐν ἑτερογλώσσοις καὶ ἐν Χείλεσιν ἑτέρων λαλήσω τῷ λαῷ τούτῳ, καὶ οὐδʼ \n οὕτως\n εἰσακούσονταί \n μου, λέγει Κύριος.\n ",
            "21":"\n ὥστε αἱ γλῶσσαι εἰς σημεῖόν\n\nεἰσιν οὐ τοῖς πιστεύουσιν ἀλλὰ τοῖς ἀπίστοις, ἡ δὲ προφητεία\n \n οὐ τοῖς ἀπίστοις ἀλλὰ τοῖς πιστεύουσιν.\n ",
            "22":"\n Ἐὰν οὖν\n\nσυνέλθῃ ἡ ἐκκλησία ὅλη ἐπὶ τὸ αὐτὸ καὶ πάντες λαλῶσιν\n\nγλώσσαις, εἰσέλθωσιν δὲ ἰδιῶται ἢ ἄπιστοι, οὐκ ἐροῦσιν\n\nὅτι μαίνεσθε;\n ",
            "23":"\n ἐὰν δὲ πάντες προφητεύωσιν, \n\nεἰσέλθῃ δέ τις\n\nἄπιστος ἢ ἰδιώτης, ἐλέγχεται ὑπὸ πάντων, ἀνακρίνεται ὑπὸ\n\nπάντων,\n ",
            "24":"\n τὰ κρυπτὰ τῆς καρδίας αὐτοῦ φανερὰ γίνεται, καὶ\n\nοὕτως πεσὼν ἐπὶ πρόσωπον\n προσκυνήσει \n τῷ θεῷ, ἀπαγγέλλων \n\nὅτι\n Ὄντως ὁ θεὸς ἐν ὑμῖν ἐστίν. \n ",
            "25":"\n Τί\n\nοὖν ἐστίν, ἀδελφοί; ὅταν συνέρχησθε, ἕκαστος ψαλμὸν\n\nἔχει, διδαχὴν ἔχει, ἀποκάλυψιν ἔχει, γλῶσσαν ἔχει, ἑρμηνίαν \n\nἔχει· πάντα πρὸς οἰκοδομὴν γινέσθω.\n ",
            "26":"\n εἴτε γλώσσῃ\n\nτις λαλεῖ, κατὰ δύο ἢ τὸ πλεῖστον τρεῖς, καὶ ἀνὰ μέρος,\n\nκαὶ εἷς διερμηνευέτω·\n ",
            "27":"\n ἐὰν δὲ μὴ ᾖ διερμηνευτής, \n\nσιγάτω \n\nἐν ἐκκλησίᾳ, ἑαυτῷ δὲ λαλείτω καὶ τῷ θεῷ.\n ",
            "28":"\n προφῆται δὲ\n\nδύο ἢ τρεῖς λαλείτωσαν, \n\nκαὶ οἱ ἄλλοι διακρινέτωσαν·\n ",
            "29":"\n ἐὰν\n\nδὲ ἄλλῳ ἀποκαλυφθῇ καθημένῳ, ὁ πρῶτος σιγάτω.\n ",
            "30":"\n δύνασθε \n\nγὰρ καθʼ ἕνα πάντες προφητεύειν, ἵνα πάντες μανθάνωσιν \n\nκαὶ πάντες παρακαλῶνται,\n ",
            "31":"\n ?̔καὶ πνεύματα προφητῶν \n\nπροφήταις ὑποτάσσεται,\n ",
            "32":"\n οὐ γάρ ἐστιν ἀκαταστασίας ὁ θεὸς\n\nἀλλὰ εἰρήνης?̓ ὡς ἐν πάσαις ταῖς ἐκκλησίαις τῶν ἁγίων.\n ",
            "33":"\n \n Αἱ γυναῖκες ἐν ταῖς ἐκκλησίαις σιγάτωσαν, οὐ γὰρ\n\nἐπιτρέπεται αὐταῖς λαλεῖν· ἀλλὰ ὑποτασσέσθωσαν, καθὼς\n\nκαὶ ὁ νόμος λέγει.\n ",
            "34":"\n εἰ δέ τι μανθάνειν θέλουσιν, ἐν οἴκῳ \n\nτοὺς ἰδίους ἄνδρας ἐπερωτάτωσαν, αἰσχρὸν γάρ ἐστιν γυναικὶ \n\nλαλεῖν ἐν ἐκκλησίᾳ.\n ",
            "35":"\n Ἢ ἀφʼ ὑμῶν ὁ λόγος τοῦ θεοῦ\n\nἐξῆλθεν,\n ",
            "36":"\n ἢ εἰς ὑμᾶς μόνους κατήντησεν; Εἴ\n\nτις δοκεῖ προφήτης εἶναι ἢ πνευματικός, ἐπιγινωσκέτω ἃ\n\nγράφω ὑμῖν ὅτι κυρίου ἐστὶν ἐντολή·\n ",
            "37":"\n εἰ δέ τις ἀγνοεῖ, \n\nἀγνοεῖται.\n ",
            "38":"\n ὥστε, ἀδελφοί μου, ζηλοῦτε τὸ προφητεύειν, \n\nκαὶ τὸ λαλεῖν μὴ κωλύετε γλώσσαις·\n ",
            "39":"\n πάντα δὲ εὐσχημόνως\n\nκαὶ κατὰ τάξιν γινέσθω."
        },
        "14":{
            "0":"\n \n Γνωρίζω δὲ ὑμῖν, ἀδελφοί, τὸ εὐαγγέλιον ὃ εὐηγγελισάμην\n \n ὑμῖν, \n\nὃ καὶ παρελάβετε, ἐν ᾧ καὶ ἑστήκατε,\n ",
            "1":"\n διʼ οἷ\n\nκαὶ σώζεσθε, τίνι λόγῳ εὐηγγελισάμην ὑμῖν, εἰ κατέχετε,\n\nἐκτὸς εἰ μὴ εἰκῇ ἐπιστεύσατε.\n ",
            "2":"\n παρέδωκα γὰρ ὑμῖν ἐν\n\nπρώτοις, ὃ καὶ παρέλαβον, ὅτι Χριστὸς ἀπέθανεν ὑπὲρ τῶν\n\nἁμαρτιῶν ἡμῶν κατὰ τὰς γραφάς,\n ",
            "3":"\n καὶ ὅτι ἐτάφη, καὶ ὅτι\n\nἐγήγερται τῇ ἡμέρᾳ τῇ τρίτῃ κατὰ τὰς γραφάς,\n ",
            "4":"\n καὶ ὅτι\n\n\n\n ὤφθη Κηφᾷ, \n\n\n\nεἶτα τοῖς δώδεκα·\n ",
            "5":"\n ἔπειτα ὤφθη ἐπάνω\n\nπεντακοσίοις ἀδελφοῖς ἐφάπαξ, ἐξ ὧν οἱ πλείονες μένουσιν\n\nἕως ἄρτι, \n\nτινὲς δὲ ἐκοιμήθησαν·\n ",
            "6":"\n ἔπειτα ὤφθη Ἰακώβῳ,\n\n\n\n εἶτα τοῖς ἀποστόλοις πᾶσιν·\n ",
            "7":"\n ἔσχατον δὲ πάντων ὡσπερεὶ\n\nτῷ ἐκτρώματι ὤφθη κἀμοί.\n ",
            "8":"\n Ἐγὼ γάρ εἰμι ὁ ἐλάχιστος\n\nτῶν ἀποστόλων, ὃς οὐκ εἰμὶ ἱκανὸς καλεῖσθαι ἀπόστολος,\n\nδιότι ἐδίωξα τὴν ἐκκλησίαν τοῦ θεοῦ·\n ",
            "9":"\n χάριτι δὲ θεοῦ εἰμὶ ὅ\n\nεἰμι, καὶ ἡ χάρις αὐτοῦ ἡ εἰς ἐμὲ οὐ κενὴ ἐγενήθη, ἀλλὰ\n\nπερισσότερον αὐτῶν πάντων ἐκοπίασα, οὐκ ἐγὼ δὲ ἀλλὰ ἡ\n\n\n\n χάρις τοῦ θεοῦ σὺν ἐμοί.\n ",
            "10":"\n εἴτε οὖν ἐγὼ εἴτε ἐκεῖνοι, οὕτως κηρύσσομεν καὶ οὕτως ἐπιστεύσατε.\n ",
            "11":"\n \n Εἰ δὲ Χριστὸς κηρύσσεται ὅτι ἐκ νεκρῶν ἐγήγερται,\n\nπῶς λέγουσιν ἐν ὑμῖν τινὲς ὅτι ἀνάστασις νεκρῶν οὐκ ἔστιν;\n ",
            "12":"\n εἰ δὲ ἀνάστασις νεκρῶν οὐκ ἔστιν, οὐδὲ Χριστὸς ἐγήγερται·\n ",
            "13":"\n εἰ δὲ Χριστὸς οὐκ ἐγήγερται, κενὸν ἄρα τὸ κήρυγμα\n\n\n\n ἡμῶν, κενὴ καὶ ἡ πίστις ἡμῶν,\n ",
            "14":"\n εὑρισκόμεθα δὲ καὶ ψευδομάρτυρες\n\nτοῦ θεοῦ, ὅτι ἐμαρτυρήσαμεν κατὰ τοῦ θεοῦ ὅτι\n\nἤγειρεν τὸν χριστόν, ὃν οὐκ ἤγειρεν εἴπερ ἄρα νεκροὶ\n\nοὐκ ἐγείρονται.\n ",
            "15":"\n εἰ γὰρ νεκροὶ οὐκ ἐγείρονται, οὐδὲ Χριστὸς\n\nἐγήγερται·\n ",
            "16":"\n εἰ δὲ Χριστὸς οὐκ ἐγήγερται, \n\nματαία ἡ πίστις\n\nὑμῶν [ἐστίν], ἔτι ἐστὲ ἐν ταῖς ἁμαρτίαις ὑμῶν.\n ",
            "17":"\n ἄρα καὶ οἱ\n\nκοιμηθέντες ἐν Χριστῷ ἀπώλοντο.\n ",
            "18":"\n εἰ ἐν τῇ ζωῇ ταύτῃ ἐν\n\nΧριστῷ ἠλπικότες ἐσμὲν μόνον, ἐλεεινότεροι πάντων ἀνθρώπων \n\nἐσμέν.\n ",
            "19":"\n Νυνὶ δὲ Χριστὸς ἐγήγερται ἐκ\n\nνεκρῶν, ἀπαρχὴ τῶν κεκοιμημένων.\n ",
            "20":"\n ἐπειδὴ γὰρ διʼ ἀνθρώπου θάνατος, \n\nκαὶ διʼ ἀνθρώπου ἀνάστασις νεκρῶν·\n ",
            "21":"\n ὥσπερ\n\nγὰρ ἐν τῷ Ἀδὰμ πάντες ἀποθνήσκουσιν, οὕτως καὶ ἐν τῷ\n \n χριστῷ πάντες ζωοποιηθήσονται.\n ",
            "22":"\n Ἕκαστος δὲ ἐν τῷ ἰδίῳ\n\nτάγματι· ἀπαρχὴ Χριστός, ἔπειτα οἱ τοῦ χριστοῦ ἐν τῇ\n\nπαρουσίᾳ αὐτοῦ·\n ",
            "23":"\n εἶτα τὸ τέλος, \n\nὅταν παραδιδῷ τὴν βασιλείαν \n\nτῷ θεῷ καὶ πατρί, ὅταν καταργήσῃ πᾶσαν ἀρχὴν καὶ\n\nπᾶσαν ἐξουσίαν καὶ δύναμιν,\n ",
            "24":"\n δεῖ γὰρ αὐτὸν βασιλεύειν\n\n\n\nἄχρι οὗ\n θῇ \n πάντας\n τοὺς ἐχθροὺς ὑπὸ τοὺς πόδας \n αὐτοῦ.\n ",
            "25":"\n ἔσχατος ἐχθρὸς καταργεῖται ὁ θάνατος,\n ",
            "26":"\n πάντα \n γὰρ\n ὑπέταξεν ὑπὸ τοὺς πόδας αὐτοῦ. \n ὅταν δὲ εἴπῃ ὅτι πάντα \n\nὑποτέτακται, δῆλον ὅτι ἐκτὸς τοῦ ὑποτάξαντος αὐτῷ τὰ\n\nπάντα.\n ",
            "27":"\n ὅταν δὲ ὑποταγῇ αὐτῷ τὰ πάντα, τότε [καὶ] αὐτὸς\n\nὁ υἱὸς ὑποταγήσεται τῷ ὑποτάξαντι αὐτῷ τὰ πάντα, ἵνα ᾖ\n\nὁ θεὸς πάντα ἐν πᾶσιν.\n ",
            "28":"\n Ἐπεὶ τί ποιήσουσιν οἱ\n\nβαπτιζόμενοι ὑπὲρ τῶν νεκρῶν; εἰ ὅλως νεκροὶ οὐκ ἐγείρονται, \n\nτί καὶ βαπτίζονται ὑπὲρ αὐτῶν;\n ",
            "29":"\n τί καὶ ἡμεῖς κινδυνεύομεν πᾶσαν ὥραν;\n ",
            "30":"\n καθʼ ἡμέραν ἀποθνήσκω, νὴ τὴν\n\nὑμετέραν καύχησιν, ἀδελφοί, ἣν ἔχω ἐν Χριστῷ Ἰησοῦ τῷ\n\nκυρίῳ ἡμῶν.\n ",
            "31":"\n εἰ κατὰ ἄνθρωπον ἐθηριομάχησα ἐν Ἐφέσῳ,\n\nτί μοι τὸ ὄφελος; εἰ νεκροὶ οὐκ ἐγείρονται,\n φάγωμεν καὶ πίωμεν, αὔριον γὰρ ἀποθνήσκομεν. \n ",
            "32":"\n μὴ πλανᾶσθε·\n ",
            "33":"\n φθείρουσιν ἤθη χρηστὰ ὁμιλίαι κακαί· ἐκνήψατε\n\nδικαίως καὶ μὴ ἁμαρτάνετε, ἀγνωσίαν γὰρ θεοῦ τινὲς\n\nἔχουσιν· πρὸς ἐντροπὴν ὑμῖν λαλῶ.\n ",
            "34":"\n \n Ἀλλὰ ἐρεῖ τις Πῶς ἐγείρονται οἱ νεκροί, ποίῳ δὲ\n\nσώματι ἔρχονται;\n ",
            "35":"\n ἄφρων, \n\nσὺ ὃ σπείρεις οὐ ζωοποιεῖται\n\nἐὰν μὴ ἀποθάνῃ·\n ",
            "36":"\n καὶ ὃ σπείρεις, \n\nοὐ τὸ σῶμα τὸ γενησόμενον \n\nσπείρεις ἀλλὰ γυμνὸν κόκκον εἰ τύχοι σίτου ἤ τινος\n\nτῶν λοιπῶν·\n ",
            "37":"\n ὁ δὲ θεὸς δίδωσιν αὐτῷ σῶμα καθὼς ἠθέλησεν, \n\nκαὶ ἑκάστῳ τῶν σπερμάτων ἴδιον σῶμα.\n ",
            "38":"\n οὐ πᾶσα σὰρξ ἡ αὐτὴ σάρξ, ἀλλὰ ἄλλη μὲν ἀνθρώπων, ἄλλη δὲ\n\nσὰρξ κτηνῶν, ἄλλη δὲ σὰρξ πτηνῶν, ἄλλη δὲ ἰχθύων.\n ",
            "39":"\n καὶ σώματα ἐπουράνια, καὶ σώματα ἐπίγεια· ἀλλὰ ἑτέρα μὲν ἡ\n\nτῶν ἐπουρανίων δόξα, ἑτέρα δὲ ἡ τῶν ἐπιγείων.\n ",
            "40":"\n ἄλλη δόξα ἡλίου, καὶ ἄλλη δόξα σελήνης, καὶ ἄλλη δόξα ἀστέρων,\n \n ἀστὴρ γὰρ ἀστέρος διαφέρει ἐν δόξῃ.\n ",
            "41":"\n οὕτως καὶ ἡ\n\nἀνάστασις τῶν νεκρῶν.\n ",
            "42":"\n σπείρεται ἐν φθορᾷ, ἐγείρεται ἐν ἀφθαρσίᾳ· σπείρεται ἐν ἀτιμίᾳ, \n\nἐγείρεται ἐν δόξῃ· σπείρεται ἐν ἀσθενείᾳ, \n\nἐγείρεται ἐν δυνάμει·\n ",
            "43":"\n σπείρεται σῶμα\n\nψυχικόν, ἐγείρεται σῶμα πνευματικόν. Εἰ ἔστιν σῶμα\n\nψυχικόν, ἔστιν καὶ πνευματικόν.\n ",
            "44":"\n οὕτως καὶ γέγραπται\n Ἐγένετο ὁ πρῶτος ἄνθρωπος Ἀδὰμ εἰς ψυχὴν ζῶσαν· \n ὁ ἔσχατος Ἀδὰμ εἰς πνεῦμα ζωοποιοῦν.\n ",
            "45":"\n ἀλλʼ οὐ πρῶτον\n\nτὸ πνευματικὸν ἀλλὰ τὸ ψυχικόν, ἔπειτα τὸ πνευματικόν. \n\nὁ πρῶτος\n ἄνθρωπος ἐκ γῆς Χοϊκός, \n ",
            "46":"\n ὁ δεύτερος ἄνθρωπος\n\n\n\n ἐξ οὐρανοῦ.\n ",
            "47":"\n οἷος ὁ χοϊκός, τοιοῦτοι καὶ οἱ χοϊκοί, καὶ οἷος ὁ ἐπουράνιος, \n\nτοιοῦτοι καὶ οἱ ἐπουράνιοι·\n ",
            "48":"\n καὶ καθὼς ἐφορέσαμεν τὴν εἰκόνα τοῦ χοϊκοῦ φορέσωμεν καὶ τὴν εἰκόνα\n\nτοῦ ἐπουρανίου.\n ",
            "49":"\n Τοῦτο δέ φημι, ἀδελφοί, ὅτι σὰρξ καὶ\n\nαἷμα βασιλείαν θεοῦ κληρονομῆσαι οὐ δύναται, οὐδὲ ἡ\n\nφθορὰ τὴν ἀφθαρσίαν κληρονομεῖ.\n ",
            "50":"\n ἰδοὺ μυστήριον ὑμῖν\n\n\n\n λέγω· πάντες οὐ κοιμηθησόμεθα πάντες δὲ ἀλλαγησόμεθα,\n ",
            "51":"\n ἐν ἀτόμῳ, \n\nἐν ῥιπῇ ὀφθαλμοῦ, ἐν τῇ ἐσχάτῃ σάλπιγγι·\n\nσαλπίσει γάρ, καὶ οἱ νεκροὶ ἐγερθήσονται ἄφθαρτοι, καὶ\n\nἡμεῖς ἀλλαγησόμεθα.\n ",
            "52":"\n δεῖ γὰρ τὸ φθαρτὸν τοῦτο ἐνδύσασθαι\n\nἀφθαρσίαν καὶ τὸ θνητὸν τοῦτο ἐνδύσασθαι ἀθανασίαν.\n ",
            "53":"\n ὅταν δὲ τὸ θνητὸν τοῦτο ἐνδύσηται [τὴν] ἀθανασίαν,\n\nτότε γενήσεται ὁ λόγος ὁ γεγραμμένος\n \n Κατεπόθη \n\nὁ θάνατος εἰς νῖκος. \n ",
            "54":"\n ποῦ σου, θάνατε, τὸ νῖκος; ποῦ σου, \n\nθάνατε, τὸ κέντρον;\n \n ",
            "55":"\n τὸ δὲ κέντρον\n\nτοῦ θανάτου ἡ ἁμαρτία, ἡ δὲ δύναμις τῆς ἁμαρτίας ὁ\n\nνόμος·\n ",
            "56":"\n τῷ δὲ θεῷ χάρις τῷ διδόντι ἡμῖν\n τὸ νῖκος \n διὰ\n\nτοῦ κυρίου ἡμῶν Ἰησοῦ Χριστοῦ.\n ",
            "57":"\n Ὥστε, ἀδελφοί μου\n\nἀγαπητοί, ἑδραῖοι γίνεσθε, ἀμετακίνητοι, περισσεύοντες\n\nἐν τῷ ἔργῳ τοῦ κυρίου πάντοτε, εἰδότες ὅτι ὁ κόπος ὑμῶν\n\nοὐκ ἔστιν κενὸς ἐν κυρίῳ."
        },
        "15":{
            "0":"\n \n Περὶ δὲ τῆς λογίας τῆς εἰς τοὺς ἁγίους, ὥσπερ διέταξα\n \n ταῖς ἐκκλησίαις τῆς Γαλατίας, οὕτως καὶ ὑμεῖς ποιήσατε.\n ",
            "1":"\n κατὰ μίαν σαββάτου ἕκαστος ὑμῶν παρʼ ἑαυτῷ τιθέτω\n\nθησαυρίζων ὅτι ἐὰν εὐοδῶται, ἵνα μὴ ὅταν ἔλθω τότε \n\nλογίαι γίνωνται.\n ",
            "2":"\n ὅταν δὲ παραγένωμαι, οὓς ἐὰν δοκιμάσητε \n\nδιʼ ἐπιστολῶν, τούτους πέμψω ἀπενεγκεῖν τὴν χάριν\n\nὑμῶν εἰς Ἰερουσαλήμ·\n ",
            "3":"\n ἐὰν δὲ ἄξιον ᾖ τοῦ κἀμὲ πορεύεσθαι,\n\nσὺν ἐμοὶ πορεύσονται.\n ",
            "4":"\n Ἐλεύσομαι δὲ πρὸς\n\nὑμᾶς ὅταν Μακεδονίαν διέλθω, Μακεδονίαν γὰρ διέρχομαι,\n ",
            "5":"\n πρὸς ὑμᾶς δὲ τυχὸν καταμενῶ ἢ παραχειμάσω, \n\nἵνα ὑμεῖς \n\nμε προπέμψητε οὗ ἐὰν πορεύωμαι.\n ",
            "6":"\n οὐ θέλω γὰρ ὑμᾶς\n\nἄρτι ἐν παρόδῳ ἰδεῖν, ἐλπίζω γὰρ χρόνον τινὰ ἐπιμεῖναι\n\nπρὸς ὑμᾶς, ἐὰν ὁ κύριος ἐπιτρέψῃ.\n ",
            "7":"\n ἐπιμένω δὲ ἐν Ἐφέσῳ\n\nἕως τῆς πεντηκοστῆς·\n ",
            "8":"\n θύρα γάρ μοι ἀνέῳγεν μεγάλη καὶ ἐνεργής, καὶ ἀντικείμενοι πολλοί.\n ",
            "9":"\n Ἐὰν δὲ ἔλθῃ\n\nΤιμόθεος, βλέπετε ἵνα ἀφόβως γένηται πρὸς ὑμᾶς, τὸ γὰρ\n\nἔργον Κυρίου ἐργάζεται ὡς ἐγώ·\n ",
            "10":"\n μή τις οὖν αὐτὸν ἐξουθενήσῃ. \n\n\n\nπροπέμψατε δὲ αὐτὸν ἐν εἰρήνῃ, ἵνα ἔλθῃ πρός με,\n\nἐκδέχομαι γὰρ αὐτὸν μετὰ τῶν ἀδελφῶν.\n ",
            "11":"\n Περὶ\n\nδὲ Ἀπολλὼ τοῦ ἀδελφοῦ, πολλὰ παρεκάλεσα αὐτὸν\n\nἵνα ἔλθῃ πρὸς ὑμᾶς μετὰ τῶν ἀδελφῶν· καὶ πάντως\n\nοὐκ ἦν θέλημα ἵνα νῦν ἔλθῃ, ἐλεύσεται δὲ ὅταν εὐκαιρήσῃ.\n ",
            "12":"\n Γρηγορεῖτε, \n\nστήκετε ἐν τῇ πίστει,\n\nἀνδρίζεσθε, κραταιοῦσθε.\n ",
            "13":"\n πάντα ὑμῶν ἐν ἀγάπῃ γινέσθω.\n ",
            "14":"\n Παρακαλῶ δὲ ὑμᾶς, ἀδελφοί· οἴδατε τὴν\n\nοἰκίαν Στεφανᾶ, ὅτι ἐστὶν ἀπαρχὴ τῆς Ἀχαίας καὶ εἰς\n\nδιακονίαν τοῖς ἁγίοις ἔταξαν ἑαυτούς·\n ",
            "15":"\n ἵνα καὶ ὑμεῖς ὑποτάσσησθε \n\nτοῖς τοιουlt*gtτοις καὶ παντὶ τῷ συνεργοῦντι καὶ\n\nκοπιῶντι.\n ",
            "16":"\n χαίρω δὲ ἐπὶ τῇ παρουσίᾳ Στεφανᾶ καὶ Φορτουνάτου \n\nκαὶ Ἀχαϊκοῦ, ὅτι τὸ ὑμέτερον ὑστέρημα οὗτοι \n\nἀνεπλήρωσαν,\n ",
            "17":"\n ἀνέπαυσαν γὰρ τὸ ἐμὸν πνεῦμα καὶ τὸ ὑμῶν.\n\nἐπιγινώσκετε οὖν τοὺς τοιούτους.\n ",
            "18":"\n \n Ἀσπάζονται ὑμᾶς αἱ ἐκκλησίαι τῆς Ἀσίας. ἀσπάζεται \n\nὑμᾶς ἐν κυρίῳ πολλὰ Ἀκύλας καὶ Πρίσκα σὺν\n \n τῇ κατʼ οἶκον αὐτῶν ἐκκλησίᾳ.\n ",
            "19":"\n ἀσπάζονται ὑμᾶς οἱ\n\nἀδελφοὶ πάντες. Ἀσπάσασθε ἀλλήλους ἐν φιλήματι\n\nἁγίῳ.\n ",
            "20":"\n Ὁ ἀσπασμὸς τῇ ἐμῇ χειρὶ Παύλου.\n ",
            "21":"\n εἴ τις οὐ φιλεῖ τὸν κύριον, ἤτω ἀνάθεμα. Μαρὰν ἀθά.\n ",
            "22":"\n ἡ χάρις τοῦ κυρίου Ἰησοῦ μεθʼ ὑμῶν.\n ",
            "23":"\n ἡ ἀγάπη μου μετὰ πάντων ὑμῶν ἐν Χριστῷ Ἰησοῦ."
        }
    },
    "source":"Perseus Digital Library",
    "originalTitle":"First Letter to the Corinthians",
    "edition":"The New Testament in the original Greek. The text revised by. Brooke Foss Westcott, D.D. Fenton John Anthony Hort, D.D. New York. Harper and Brothers, Franklin Square. 1885.",
    "sourceLink":"http://www.perseus.tufts.edu/hopper/",
    "meta":"chapter-verse"
}