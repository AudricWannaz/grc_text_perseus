{"TEI.2": {"teiHeader": {"@type": "text", "@status": "new", "fileDesc": {"titleStmt": {"title": "Fabulae Aesopiae", "author": "Phaedrus", "editor": {"@role": "editor", "#text": "L. Mueller"}}, "sourceDesc": {"biblStruct": {"monogr": {"title": "Fabulae Aesopiae", "author": "Phaedrus, Augusti libertus", "editor": {"@role": "editor", "#text": "L. Mueller"}, "imprint": {"pubPlace": "Leipzig", "publisher": "B. G. Teubner", "date": "1876"}}}}}, "encodingDesc": {"refsDecl": {"@doctype": "TEI.2", "state": [{"@unit": "book"}, {"@n": "chunk", "@unit": "poem"}, {"@unit": "line"}]}}, "profileDesc": {"langUsage": {"language": [{"@id": "la", "#text": "Latin"}, {"@id": "greek", "#text": "Greek"}]}}}, "text": {"@lang": "la", "body": {"div1": [{"@type": "book", "@n": "1", "head": "Liber Primus", "div2": [{"@type": "poem", "@n": "prologus", "head": "PROLOGUS", "l": ["Aesopus auctor quam materiam repperit,", "Hanc ego polivi versibus senariis.", "Duplex libelli dos est: quod risum movet", "Et quod prudenti vitam consilio monet.", {"@n": "5", "#text": "Calumniari si quis autem voluerit,"}, "Quod arbores loquantur, non tantum ferae,", "Fictis iocari nos meminerit fabulis."]}, {"@type": "poem", "@n": "1", "head": "Lupus et agnus.", "l": ["Ad rivum eundem lupus et agnus venerant", "Siti compulsi; superior stabat lupus", "Longeque inferior agnus. Tunc fauce improba", "Latro incitatus iurgii causam intulit.", {"@n": "5", "#text": "Cur, inquit, turbulentam fecisti mihi"}, "Aquam bibenti? Laniger contra timens:", "Qui possum, quaeso, facere, quod quereris, lupe?", "A te decurrit ad meos haustus liquor.", "Repulsus ille veritatis viribus:", {"@n": "10", "#text": "Ante hos sex menses male, ait, dixisti mihi."}, "Respondit agnus: Equidem natus non eram.", "Pater hercle tuus, ille inquit, male dixit mihi.", "Atque ita correptum lacerat iniusta nece.", "Haec propter illos scripta est homines fabula,", {"@n": "15", "#text": "Qui fictis causis innocentes opprimunt."}]}, {"@type": "poem", "@n": "2", "head": "Ranae regem petierunt.", "l": ["Athenae cum florerent aequis legibus,", "Procax libertas civitatem miscuit", "Frenumque solvit pristinum licentia.", "Hic conspiratis factionum partibus", {"@n": "5", "#text": "Arcem tyrannus occupat Pisistratus."}, "Cum tristem servitutem flerent Attici,", "(Non quia crudelis ille, sed quoniam gravis", "Omnino insuetis), onus et coepissent queri,", "Aesopus talem tum fabellam rettulit.", {"@n": "10", "#text": "Ranae vagantes liberis paludibus"}, "Clamore magno regem petiere a Iove,", "Qui dissolutos mores vi compesceret.", "Pater deorum risit atque illis dedit", "Parvum tigillum, missum quod subito vadi", {"@n": "15", "#text": "Motu sonoque terruit pavidum genus."}, "Hoc mersum limo cum iaceret diutius,", "Forte una tacite profert e stagno caput", "Et explorato rege cunctas evocat.", "Illae timore posito certatim adnatant", {"@n": "20", "#text": "Lignumque supera turba petulans insilit."}, "Quod cum inquinassent omni contumelia,", "Alium rogantes regem misere ad Iovem,", "Inutilis quoniam esset qui fuerat datus.", "Tum misit illis hydrum, qui dente aspero", {"@n": "25", "#text": "Corripere coepit singulas. Frustra necem"}, "Fugitant inertes, vocem praecludit metus.", "Furtim igitur dant Mercurio mandata ad Iovem,", "Afflictis ut succurrat. Tunc contra deus:", "Quia noluistis vestrum ferre inquit bonum,", {"@n": "30", "#text": "Malum perferte.  Vos quoque, o cives, ait,"}, "Hoc sustinete, maius ne veniat malum."]}, {"@type": "poem", "@n": "3", "head": "Graculus superbus et pavo.", "l": ["Ne gloriari libeat alienis bonis", "Suoque potius habitu vitam degere,", "Aesopus nobis hoc exemplum prodidit.", "Tumens inani graculus superbia,", {"@n": "5", "#text": "Pennas pavoni quae deciderant sustulit"}, "Seque exornavit. Deinde contemnens suos", "Se inmiscuit pavonum formoso gregi.", "Illi inpudenti pennas eripiunt avi", "Fugantque rostris. Male mulcatus graculus", {"@n": "10", "#text": "Redire maerens coepit ad proprium genus;"}, "A quo repulsus tristem sustinuit notam.", "Tum quidam ex illis, quos prius despexerat:", "Contentus nostris si fuisses sedibus", "Et quod natura dederat voluisses pati,", {"@n": "15", "#text": "Nec illam expertus esses contumeliam"}, "Nec hanc repulsam tua sentiret calamitas."]}, {"@type": "poem", "@n": "4", "head": "Canis per fluvium carnem ferens.", "l": ["Amittit merito proprium qui alienum adpetit.", "Canis per flumen carnem cum ferret natans,", "Lympharum in speculo vidit simulacrum suum,", "Aliamque praedam ab altero ferri putans", {"@n": "5", "#text": "Eripere voluit; verum decepta aviditas"}, "Et quem tenebat ore dimisit cibum,", "Nec quem petebat potuit adeo adtingere."]}, {"@type": "poem", "@n": "5", "head": "Vacca, capella, ovis, et leo.", "l": ["Numquam est fidelis cum potente societas:", "Testatur haec fabella propositum meum.", "Vacca et capella et patiens ovis iniuriae", "Socii fuere cum leone in saltibus.", {"@n": "5", "#text": "Hi cum cepissent cervum vasti corporis,"}, "Sic est locutus, partibus factis, leo:", "Ego primam tollo, nominor quia leo;", "Secundam, quia sum fortis, tribuetis mihi;", "Tum, quia plus valeo, me sequetur tertia;", {"@n": "10", "#text": "Malo afficietur si quis quartam tetigerit."}, "Sic totam praedam sola improbitas abstulit."]}, {"@type": "poem", "@n": "6", "head": "Ranae ad solem.", "l": ["Vicini furis celebres vidit nuptias", "Aesopus et continuo narrare incipit:", "Uxorem quondam Sol cum vellet ducere,", "Clamorem ranae sustulere ad sidera.", {"@n": "5", "#text": "Convicio permotus quaerit Iuppiter"}, "Causam querelae. Quaedam tum stagni incola:", "Nunc inquit omnes unus exurit lacus", "Cogitque miseras arida sede emori.", "Quidnam futurum est, si crearit liberos?"]}, {"@type": "poem", "@n": "7", "head": "Vulpis ad personam tragicam.", "l": ["Personam tragicam forte vulpes viderat:", "O quanta species, inquit, cerebrum non habet!", "Hoc illis dictum est, quibus honorem et gloriam", "Fortuna tribuit, sensum communem abstulit."]}, {"@type": "poem", "@n": "8", "head": "Lupus et gruis.", "l": ["Qui pretium meriti ab improbis desiderat,", "Bis peccat: primum quoniam indignos adiuvat;", "Impune abire deinde quia iam non potest.", "Os devoratum fauce cum haereret lupi,", {"@n": "5", "#text": "Magno dolore victus coepit singulos"}, "Illicere pretio, ut illud extraherent malum.", "Tandem persuasa est iure iurando gruis,", "Gulaeque credens colli longitudinem,", "Periculosam fecit medicinam lupo.", {"@n": "10", "#text": "Pro quo cum pactum flagitaret praemium:"}, "Ingrata es inquit ore quae nostro caput", "Incolume abstuleris et mercedem postules."]}, {"@type": "poem", "@n": "9", "head": "Passer ad leporem consiliator.", "l": ["Sibi non cavere et aliis consilium dare", "Stultum esse paucis ostendemus versibus.", "Oppressum ab aquila, fletus edentem graves,", "Leporem obiurgabat passer: Ubi pernicitas", {"@n": "5", "#text": "Nota inquit illa est? Quid ita cessarunt pedes?"}, "Dum loquitur, ipsum accipiter necopinum rapit", "Questuque vano clamitantem interficit.", "Lepus semianimus mortis in solacio:", "Qui modo securus nostra irridebas mala,", {"@n": "10", "#text": "Simili querela fata deploras tua."}]}, {"@type": "poem", "@n": "10", "head": "Lupus et vulpes iudice simio.", "l": ["Quicumque turpi fraude semel innotuit,", "Etiam si verum dicit, amittit fidem.", "Hoc attestatur brevis Aesopi fabula.", "Lupus arguebat vulpem furti crimine;", {"@n": "5", "#text": "Negabat illa se esse culpae proximam."}, "Tunc iudex inter illos sedit simius.", "Uterque causam cum perorassent suam,", "Dixisse fertur simius sententiam:", "Tu non videris perdidisse quod petis;", {"@n": "10", "#text": "Te credo surripuisse quod pulchre negas."}]}, {"@type": "poem", "@n": "11", "head": "Asinus et leo venantes.", "l": ["Virtutis expers, verbis iactans gloriam,", "Ignotos fallit, notis est derisui.", "Venari asello comite cum vellet leo,", "Contexit illum frutice et admonuit simul,", {"@n": "5", "#text": "Ut insueta voce terreret feras,"}, "Fugientes ipse exciperet. Hic auritulus", "Clamorem subito totis tollit viribus", "Novoque turbat bestias miraculo.", "Quae dum paventes exitus notos petunt,", {"@n": "10", "#text": "Leonis affliguntur horrendo impetu."}, "Qui postquam caede fessus est, asinum evocat", "Iubetque vocem premere. Tunc ille insolens:", "Qualis videtur opera tibi vocis meae?", "Insignis inquit sic ut, nisi nossem tuum", {"@n": "15", "#text": "Animum genusque, simili fugissem metu."}]}, {"@type": "poem", "@n": "12", "head": "Cervus ad fontem.", "l": ["Laudatis utiliora quae contempseris", "Saepe inveniri haec asserit narratio.", "Ad fontem cervus, cum bibisset, restitit", "Et in liquore vidit effigiem suam.", {"@n": "5", "#text": "Ibi dum ramosa mirans laudat cornua"}, "Crurumque nimiam tenuitatem vituperat,", "Venantum subito vocibus conterritus", "Per campum fugere coepit et cursu levi", "Canes elusit. Silva tum excepit ferum,", {"@n": "10", "#text": "In qua retentis impeditus cornibus"}, "Lacerari coepit morsibus saevis canum.", "Tunc moriens edidisse vocem hanc dicitur:", "O me infelicem! qui nunc demum intellego", "Utilia mihi quam fuerint quae despexeram,", {"@n": "15", "#text": "Et quae laudaram quantum luctus habuerint."}]}, {"@type": "poem", "@n": "13", "head": "Vulpes et corvus.", "l": ["Qui se laudari gaudet verbis subdolis,", "Fere dat poenas turpi paenitentia.", "Cum de fenestra corvus raptum caseum", "Comesse vellet, celsa residens arbore,", {"@n": "5", "#text": "Vulpes hunc vidit, deinde sic coepit loqui:"}, "O qui tuarum, corve, pennarum est nitor!", "Quantum decoris corpore et vultu geris!", "Si vocem haberes, nulla prior ales foret.", "At ille stultus, dum vult vocem ostendere,", {"@n": "10", "#text": "Emisit ore caseum, quem celeriter"}, "Dolosa vulpes avidis rapuit dentibus.", "Tunc demum ingemuit corvi deceptus stupor.", "[Hac re probatur quantum ingenium valet;", "Virtute semper praevalet sapientia.]"]}, {"@type": "poem", "@n": "14", "head": "Ex sutore medicus.", "l": ["Malus cum sutor inopia deperditus", "Medicinam ignoto facere coepisset loco", "Et venditaret falso antidotum nomine,", "Verbosis acquisivit sibi famam strophis.", {"@n": "5", "#text": "Hic cum iaceret morbo confectus gravi"}, "Rex urbis, eius experiendi gratia", "Scyphum poposcit: fusa dein simulans aqua", "Miscere illius antidoto se toxicum,", "Ebibere iussit ipsum posito praemio.", {"@n": "10", "#text": "Timore mortis ille tum confessus est"}, "Non artis ulla medicum se prudentia,", "Verum stupore vulgi factum nobilem.", "Rex advocata contione haec addidit:", "Quantae putatis esse vos dementiae,", {"@n": "15", "#text": "Qui capita vestra non dubitatis credere,"}, "Cui calceandos nemo commisit pedes?", "Hoc pertinere vere ad illos dixerim,", "Quorum stultitia quaestus impudentiae est."]}, {"@type": "poem", "@n": "15", "head": "Asinus ad senem pastorem.", "l": ["In principatu commutando saepius", "Nil praeter domini mores mutant pauperes.", "Id esse verum parva haec fabella indicat.", "Asellum in prato timidus pascebat senex.", {"@n": "5", "#text": "Is hostium clamore subito territus"}, "Suadebat asino fugere, ne possent capi.", "At ille lentus: Quaeso, num binas mihi", "Clitellas impositurum victorem putas?", "Senex negavit. Ergo quid refert mea", {"@n": "10", "#text": "Cui serviam clitellas cum portem meas?"}]}, {"@type": "poem", "@n": "16", "head": "Ovis, cervus, et lupus.", "l": ["Fraudator homines cum advocat sponsum improbos,", "Non rem expedire, sed mala videre expetit.", "Ovem rogabat cervus modium tritici", "Lupo sponsore. At illa praemetuens dolum:", {"@n": "5", "#text": "Rapere atque abire semper assuevit lupus,"}, "Tu de conspectu fugere veloci impetu;", "Ubi vos requiram cum dies advenerit?"]}, {"@type": "poem", "@n": "17", "head": "Ovis, canis, et lupus.", "l": ["Solent mendaces luere poenas malefici.", "Calumniator ab ove cum peteret canis,", "Quem commendasse panem se contenderet,", "Lupus citatus testis non unum modo", {"@n": "5", "#text": "Deberi dixit, verum affirmavit decem."}, "Ovis damnata falso testimonio", "Quod non debebat solvit. Post paucos dies", "Bidens iacentem in fovea conspexit lupum:", "Haec inquit merces fraudis a superis datur."]}, {"@type": "poem", "@n": "18", "head": "Mulier parturiens.", "l": ["Nemo libenter recolit qui laesit locum.", "Instante partu mulier actis mensibus", "Humi iacebat flebilis gemitus ciens.", "Vir est hortatus, corpus lecto reciperet,", {"@n": "5", "#text": "Onus naturae melius quo deponeret."}, "Minime, inquit, illo posse confido loco", "Malum finiri, quo conceptum est initio."]}, {"@type": "poem", "@n": "19", "head": "Canis parturiens.", "l": ["Habent insidias hominis blanditiae mali:", "Quas ut vitemus versus subiecti monent.", "Canis parturiens cum rogasset alteram,", "Ut fetum in eius tugurio deponeret,", {"@n": "5", "#text": "Facile impetravit: dein reposcenti locum"}, "Preces admovit, tempus exorans breve,", "Dum firmiores posset catulos ducere.", "Hoc quoque consumpto flagitari validius", "Cubile coepit. Si mihi et turbae meae", {"@n": "10", "#text": "Par inquit esse potueris, cedam loco."}]}, {"@type": "poem", "@n": "20", "head": "Canes famelici.", "l": ["Stultum consilium non modo effectu caret,", "Sed ad perniciem quoque mortalis devocat.", "Corium depressum in fluvio viderunt canes.", "Id ut comesse extractum possent facilius,", {"@n": "5", "#text": "Aquam coepere ebibere: sed rupti prius"}, "Periere quam quod petierant contingerent."]}, {"@type": "poem", "@n": "21", "head": "Leo senex, aper, taurus, et asinus.", "l": ["Quicumque amisit dignitatem pristinam,", "Ignavis etiam iocus est in casu gravi.", "Defectus annis et desertus viribus", "Leo cum iaceret spiritum extremum trahens,", {"@n": "5", "#text": "Aper fulmineis venit ad eum dentibus"}, "Et vindicavit ictu veterem iniuriam.", "Infestis taurus mox confodit cornibus", "Hostile corpus. Asinus, ut vidit ferum", "Impune laedi, calcibus frontem extudit.", {"@n": "10", "#text": "At ille exspirans: Fortis indigne tuli"}, "Mihi insultare: te, naturae dedecus,", "Quod ferre certe cogor bis videor mori."]}, {"@type": "poem", "@n": "22", "head": "Mustela et homo", "l": ["Mustela ab homine prensa cum instantem necem", "Effugere vellet: Parce, quaeso inquit mihi,", "Quae tibi molestis muribus purgo domum.", "Respondit ille: Faceres si causa mea,", {"@n": "5", "#text": "Gratum esset et dedissem veniam supplici."}, "Nunc quia laboras ut fruaris reliquiis,", "Quas sunt rosuri, simul et ipsos devores,", "Noli imputare vanum beneficium mihi.", "Atque ita locutus improbam leto dedit.", {"@n": "10", "#text": "Hoc in se dictum debent illi agnoscere,"}, "Quorum privata servit utilitas sibi,", "Et meritum inane iactant imprudentibus."]}, {"@type": "poem", "@n": "23", "head": "Canis fidelis.", "l": ["Repente liberalis stultis gratus est,", "Verum peritis irritos tendit dolos.", "Nocturnus cum fur panem misisset cani,", "Obiecto temptans an cibo posset capi:", {"@n": "5", "#text": "Heus inquit linguam vis meam praecludere,"}, "Ne latrem pro re domini? Multum falleris.", "Namque ista subita me iubet benignitas", "Vigilare, facias ne mea culpa lucrum."]}, {"@type": "poem", "@n": "24", "head": "Rana rupta et bos.", "l": ["Inops, potentem dum vult imitari, perit.", "In prato quondam rana conspexit bovem", "Et tacta invidia tantae magnitudinis", "Rugosam inflavit pellem: tum natos suos", {"@n": "5", "#text": "Interrogavit, an bove esset latior."}, "Illi negarunt. Rursus intendit cutem", "Maiore nisu et simili quaesivit modo,", "Quis maior esset. Illi dixerunt bovem.", "Novissime indignata dum vult validius", {"@n": "10", "#text": "Inflare sese, rupto iacuit corpore."}]}, {"@type": "poem", "@n": "25", "head": "Canes et corcodili.", "l": ["Consilia qui dant prava cautis hominibus,", "Et perdunt operam et deridentur turpiter.", "Canes currentes bibere in Nilo flumine,", "A corcodilis ne rapiantur, traditum est.", {"@n": "5", "#text": "Igitur cum currens bibere coepisset canis,"}, "Sic corcodilus: Quamlibet lambe otio;", "Noli vereri. At ille: Facerem mehercule,", "Nisi esse scirem carnis te cupidum meae."]}, {"@type": "poem", "@n": "26", "head": "Vulpes et ciconia.", "l": ["Nulli nocendum: si quis vero laeserit,", "Multandum simili iure fabella admonet.", "Vulpes ad cenam dicitur ciconiam", "Prior invitasse et illi in patina liquidam", {"@n": "5", "#text": "Posuisse sorbitionem, quam nullo modo"}, "Gustare esuriens potuerit ciconia.", "Quae vulpem cum revocasset, intrito cibo", "Plenam lagonam posuit: huic rostrum inserens", "Satiatur ipsa et torquet convivam fame.", {"@n": "10", "#text": "Quae cum lagonae collum frustra lamberet,"}, "Peregrinam sic locutam volucrem accepimus:", "Sua quisque exempla debet aequo animo pati."]}, {"@type": "poem", "@n": "27", "head": "Canis et thesaurus et vulturius.", "l": ["Haec res avaris esse conveniens potest", "Et qui humiles nati dici locupletes student.", "Humana effodiens ossa thesaurum canis", "Invenit, et violarat quia Manes deos,", {"@n": "5", "#text": "Iniecta est illi divitiarum cupiditas,"}, "Poenas ut sanctae Religioni penderet.", "Itaque, aurum dum custodit oblitus cibi,", "Fame est consumptus; quem stans vulturius super", "Fertur locutus: O canis, merito iaces,", {"@n": "10", "#text": "Qui concupisti subito regales opes,"}, "Trivio conceptus, educatus stercore."]}, {"@type": "poem", "@n": "28", "head": "Vulpes et aquila.", "l": ["Quamvis sublimes debent humiles metuere,", "Vindicta docili quia patet sollertiae.", "Vulpinos catulos aquila quondam sustulit", "Nidoque posuit pullis, escam ut carperent.", {"@n": "5", "#text": "Hanc persecuta mater orare incipit,"}, "Ne tantum miserae luctum importaret sibi.", "Contempsit illa, tuta quippe ipso loco.", "Vulpes ab ara rapuit ardentem facem", "Totamque flammis arborem circumdedit,", {"@n": "10", "#text": "Hosti dolorem damno miscens sanguinis."}, "Aquila ut periclo mortis eriperet suos", "Incolumes natos supplex vulpi tradidit."]}, {"@type": "poem", "@n": "29", "head": "Asinus inridens aprum.", "l": ["Plerumque stulti risum dum captant levem,", "Gravi destringunt alios contumelia", "Et sibi nocivum concitant periculum.", "Asellus apro cum fuisset obvius:", {"@n": "5", "#text": "Salve inquit frater. Ille indignans repudiat"}, "Officium et quaerit, cur sic mentiri velit.", "Asinus demisso pene: Similem si negas", "Tibi me esse, certe simile est hoc rostro tuo.", "Aper, cum vellet facere generosum impetum,", {"@n": "10", "#text": "Repressit iram et: Facilis vindicta est mihi,"}, "Sed inquinari nolo ignavo sanguine."]}, {"@type": "poem", "@n": "30", "head": "Ranae metuentes taurorum proelia.", "l": ["Humiles laborant ubi potentes dissident.", "Rana in palude pugnam taurorum intuens:", "Heu quanta nobis instat pernicies! ait.", "Interrogata ab alia cur hoc diceret,", {"@n": "5", "#text": "De principatu cum illi certarent gregis"}, "Longeque ab ipsis degerent vitam boves:", "Est statio separata ac diversum genus;", "Expulsus regno nemoris qui profugerit,", "Paludis in secreta veniet latibula", {"@n": "10", "#text": "Et proculcatas obteret duro pede."}, "Ita caput ad nostrum furor illorum pertinet."]}, {"@type": "poem", "@n": "31", "head": "Milvus et columbae.", "l": ["Qui se committit homini tutandum improbo,", "Auxilia dum requirit, exitium invenit.", "Columbae saepe cum fugissent miluum", "Et celeritate pennae vitassent necem,", {"@n": "5", "#text": "Consilium raptor vertit ad fallaciam"}, "Et genus inerme tali decepit dolo:", "Quare sollicitum potius aevum ducitis,", "Quam regem me creatis icto foedere,", "Qui vos ab omni tutas praestem iniuria?", {"@n": "10", "#text": "Illae credentes tradunt sese miluo;"}, "Qui regnum adeptus coepit vesci singulas", "Et exercere imperium saevis unguibus.", "Tunc de reliquis una: Merito plectimur."]}]}, {"@type": "book", "@n": "2", "head": "Liber Secundus", "div2": [{"@type": "poem", "@n": "prologus", "head": "Auctor.", "l": ["Exemplis continetur Aesopi genus;", "Nec aliud quicquam per fabellas quaeritur", "Quam corrigatur error ut mortalium", "Acuatque sese diligens industria.", {"@n": "5", "#text": "Quicumque fuerit ergo narrandi iocus,"}, "Dum capiat aurem et servet propositum suum,", "Re commendatur, non auctoris nomine.", "Equidem omni cura morem servabo senis;", "Sed si libuerit aliquid interponere,", {"@n": "10", "#text": "Dictorum sensus ut delectet varietas,"}, "Bonas in partes, lector, accipias velim,", "Ita si rependet illi brevitas gratiam.", "Cuius verbosa ne sit commendatio,", "Attende, cur negare cupidis debeas,", {"@n": "15", "#text": "Modestis etiam offerre quod non petierint."}]}, {"@type": "poem", "@n": "1", "head": "Iuvencus, leo, et praedator.", "l": ["Super iuvencum stabat deiectum leo.", "Praedator intervenit partem postulans.", "Darem inquit nisi soleres per te sumere:", "Et improbum reiecit. Forte innoxius", {"@n": "5", "#text": "Viator est deductus in eundem locum"}, "Feroque viso rettulit retro pedem.", "Cui placidus ille: Non est quod timeas ait;", "Et, quae debetur pars tuae modestiae,", "Audacter tolle. Tunc diviso tergore", {"@n": "10", "#text": "Silvas petivit, homini ut accessum daret."}, "Exemplum egregium prorsus et laudabile;", "Verum est aviditas dives et pauper pudor."]}, {"@type": "poem", "@n": "2", "head": "Anus diligens iuvenem, item puella.", "l": ["A feminis utcumque spoliari viros,", "Ament, amentur, nempe exemplis discimus.", "Aetatis mediae quendam mulier non rudis", "Tenebat annos celans elegantia,", {"@n": "5", "#text": "Animosque eiusdem pulchra iuvenis ceperat."}, "Ambae, videri dum volunt illi pares,", "Capillos homini legere coepere invicem.", "Qui se putaret fingi cura mulierum,", "Calvus repente factus est; nam funditus", {"@n": "10", "#text": "Canos puella, nigros anus evellerat."}]}, {"@type": "poem", "@n": "3", "head": "Aesopus ad quendam de successu improborum.", "l": ["Laceratus quidam morsu vehementis canis", "Tinctum cruore panem misit malefico,", "Audierat esse quod remedium vulneris.", "Tunc sic Aesopus: Noli coram pluribus", {"@n": "5", "#text": "Hoc facere canibus, ne nos vivos devorent,"}, "Cum scierint esse tale culpae praemium.", "Successus improborum plures allicit."]}, {"@type": "poem", "@n": "4", "head": "Aquila, feles, et aper.", "l": ["Aquila in sublimi quercu nidum fecerat;", "Feles cavernam nancta in media pepererat;", "Sus nemoris cultrix fetum ad imam posuerat.", "Tum fortuitum feles contubernium", {"@n": "5", "#text": "Fraude et scelesta sic evertit malitia."}, "Ad nidum scandit volucris: Pernicies ait", "Tibi paratur, forsan et miserae mihi;", "Nam fodere terram quod vides cotidie", "Aprum insidiosum, quercum vult evertere,", {"@n": "10", "#text": "Ut nostram in plano facile progeniem opprimat."}, "Terrore offuso et perturbatis sensibus", "Derepit ad cubile setosae suis:", "Magno inquit in periclo sunt nati tui;", "Nam, simul exieris pastum cum tenero grege,", {"@n": "15", "#text": "Aquila est parata rapere porcellos tibi."}, "Hunc quoque timore postquam complevit locum,", "Dolosa tuto condidit sese cavo.", "Inde evagata noctu suspenso pede,", "Ubi esca se replevit et prolem suam,", {"@n": "20", "#text": "Pavorem simulans prospicit toto die."}, "Ruinam metuens aquila ramis desidet;", "Aper rapinam vitans non prodit foras.", "Quid multa? Inedia sunt consumpti cum suis", "Felisque catulis largam praebuerunt dapem.", {"@n": "25", "#text": "Quantum homo bilinguis saepe concinnet mali,"}, "Documentum habere stulta credulitas potest."]}, {"@type": "poem", "@n": "5", "head": "Caesar ad atriensem.", "l": ["Est ardalionum quaedam Romae natio,", "Trepide concursans, occupata in otio,", "Gratis anhelans, multa agendo nihil agens,", "Sibi molesta et aliis odiosissima.", {"@n": "5", "#text": "Hanc emendare, si tamen possum, volo"}, "Vera fabella: pretium est operae attendere.", "Caesar Tiberius cum petens Neapolim", "In Misenensem villam venisset suam,", "Quae monte summo posita Luculli manu", {"@n": "10", "#text": "Prospectat Siculum et perspicit Tuscum mare:"}, "Ex alticinctis unus atriensibus,", "Cui tunica ab umeris linteo Pelusio", "Erat destricta, cirris dependentibus,", "Perambulante laeta domino viridia,", {"@n": "15", "#text": "Alveolo coepit ligneo conspargere"}, "Humum aestuantem, come officium iactitans,", "Sed deridetur. Inde notis flexibus", "Praecurrit alium in xystum, sedans pulverem.", "Agnoscit hominem Caesar remque intellegit.", {"@n": "20", "#text": "Id ut putavit esse nescio quid boni:"}, "Heus! inquit dominus. Ille enimvero assilit,", "Donationis alacer certae gaudio.", "Tum sic iocata est tanta maiestas ducis:", "Non multum egisti et opera nequiquam perit:", {"@n": "25", "#text": "Multo maioris alapae mecum veneunt."}]}, {"@type": "poem", "@n": "6", "head": "Aquila et cornix.", "l": ["Contra potentes nemo est munitus satis;", "Si vero accessit consiliator maleficus,", "Vis et nequitia quicquid oppugnant, ruit.", "Aquila in sublime sustulit testudinem.", {"@n": "5", "#text": "Quae cum abdidisset cornea corpus domo"}, "Nec ullo pacto laedi posset condita,", "Venit per auras cornix et propter volans:", "Opimam sane praedam rapuisti unguibus;", "Sed nisi monstraro quid sit faciendum tibi,", {"@n": "10", "#text": "Gravi nequiquam te lassabit pondere."}, "Promissa parte suadet, ut scopulum super", "Altis ab astris duram illidat corticem,", "Qua comminuta facile vescatur cibo.", "Inducta verbis aquila, monitis paruit,", {"@n": "15", "#text": "Simul et magistrae large divisit dapem."}, "Sic tuta quae naturae fuerat munere,", "Impar duabus occidit tristi nece."]}, {"@type": "poem", "@n": "7", "head": "Muli duo et vectores.", "l": ["Muli gravati sarcinis ibant duo:", "Unus ferebat fiscos cum pecunia,", "Alter tumentes multo saccos hordeo.", "Ille onere dives celsa cervice eminens", {"@n": "5", "#text": "Clarumque collo iactans tintinnabulum,"}, "Comes quieto sequitur et placido gradu.", "Subito latrones ex insidiis advolant", "Interque caedem ferro mulum sauciant,", "Diripiunt nummos, neglegunt vile hordeum.", {"@n": "10", "#text": "Spoliatus igitur casus cum fleret suos:"}, "Equidem inquit alter me contemptum gaudeo;", "Nam nil amisi nec sum laesus vulnere.", "Hoc argumento tuta est hominum tenuitas;", "Magnae periclo sunt opes obnoxiae."]}, {"@type": "poem", "@n": "8", "head": "Cervus ad boves.", "l": ["Cervus nemorosis excitatus latibulis,", "Ut venatorum effugeret instantem necem,", "Caeco timore proximam villam petit", "Et opportuno se bovili condidit.", {"@n": "5", "#text": "Hic bos latenti: Quidnam voluisti tibi,"}, "Infelix, ultro qui ad necem cucurreris", "Hominumque tecto spiritum commiseris?", "At ille supplex: Vos modo inquit parcite;", "Occasione rursus erumpam data.", {"@n": "10", "#text": "Spatium diei noctis excipiunt vices."}, "Frondem bubulcus affert, nil ideo videt.", "Eunt subinde et redeunt omnes rustici,", "Nemo animadvertit: transit etiam vilicus,", "Nec ille quicquam sentit. Tum gaudens ferus", {"@n": "15", "#text": "Bubus quietis agere coepit gratias,"}, "Hospitium adverso quod praestiterint tempore.", "Respondit unus: Salvum te cupimus quidem;", "Sed ille, qui oculos centum habet, si venerit,", "Magno in periclo vita vertetur tua.", {"@n": "20", "#text": "Haec inter ipse dominus a cena redit"}, "Et quia corruptos viderat nuper boves,", "Accedit ad praesepe: Cur frondis parum est,", "Stramenta desunt? Tollere haec aranea", "Quantum est laboris? Dum scrutatur singula,", {"@n": "25", "#text": "Cervi quoque alta conspicatur cornua;"}, "Quem convocata iubet occidi familia", "Praedamque tollit. Haec significat fabula", "Dominum videre plurimum in rebus suis."]}, {"@type": "poem", "@n": "epilogus", "head": "Auctor", "l": ["Aesopi ingenio statuam posuere Attici", "Servumque collocarunt aeterna in basi,", "Patere honoris scirent ut cuncti viam", "Nec generi tribui, sed virtuti gloriam.", {"@n": "5", "#text": "Quoniam occuparat alter ne primus foret,"}, "Ne solus esset studui; quod superfuit:", "Nec haec invidia, verum est aemulatio.", "Quod si labori faverit Latium meo,", "Plures habebit, quos opponat Graeciae.", {"@n": "10", "#text": "Si livor obtrectare curam voluerit,"}, "Non tamen eripiet laudis conscientiam.", "Si nostrum studium ad aures pervenit tuas", "Et arte fictas animus sentit fabulas,", "Omnem querelam submovet felicitas.", {"@n": "15", "#text": "Sin autem doctus illis occurrit labor,"}, "Sinistra quos in lucem natura extulit", "Nec quicquam possunt nisi meliores carpere,", "Fatale exitium corde durato feram,", "Donec fortunam criminis pudeat sui."]}]}, {"@type": "book", "@n": "3", "head": "Liber Tertius", "div2": [{"@type": "poem", "@n": "prologus", "head": "Phaedrus ad Eutychum.", "l": ["Phaedri libellos legere si desideras,", "Vaces oportet, Eutyche, a negotiis,", "Ut liber animus sentiat vim carminis.", "Verum inquis tanti non est ingenium tuum,", {"@n": "5", "#text": "Momentum ut horae pereat officiis meis."}, "Non ergo causa est manibus id tangi tuis,", "Quod occupatis auribus non convenit.", "Fortasse dices: Aliquae venient feriae,", "Quae me soluto pectore ad studium vocent.", {"@n": "10", "#text": "Legesne, quaeso, potius viles nenias,"}, "Impendas curam quam rei domesticae,", "Reddas amicis tempora, uxori vaces,", "Animum relaxes, otium des corpori,", "Ut assuetam fortius praestes vicem?", {"@n": "15", "#text": "Mutandum tibi propositum est ut vitae genus,"}, "Intrare si Musarum limen cogitas.", "Ego, quem Pierio mater enixa est iugo,", "In quo tonanti sancta Mnemosyne Iovi", "Fecunda novies artium peperit chorum,", {"@n": "20", "#text": "Quamvis in ipsa paene natus sim schola"}, "Curamque habendi penitus corde eraserim", "Et laude invicta vitam in hanc incubuerim,", "Fastidiose tamen in coetum recipior.", "Quid credis illi accidere, qui magnas opes", {"@n": "25", "#text": "Exaggerare quaerit omni vigilia,"}, "Docto labori dulce praeponens lucrum?", "Sed iam quodcumque fuerit, ut dixit Sinon,", "Ad regem cum Dardaniae perductus foret,", "Librum exarabo tertium Aesopi stilo,", {"@n": "30", "#text": "Honori et meritis dedicans illum tuis."}, "Quem si leges, laetabor; sin autem minus,", "Habebunt certe quo se oblectent posteri.", "Nunc fabularum cur sit inventum genus,", "Brevi docebo. Servitus obnoxia,", {"@n": "35", "#text": "Quia quae volebat non audebat dicere,"}, "Affectus proprios in fabellas transtulit", "Calumniamque fictis elusit iocis.", "Ego porro illius semita feci viam,", "Et cogitavi plura quam reliquerat,", {"@n": "40", "#text": "In calamitatem deligens quaedam meam."}, "Quod si accusator alius Seiano foret,", "Si testis alius, iudex alius denique,", "Dignum faterer esse me tantis malis,", "Nec his dolorem delenirem remediis.", {"@n": "45", "#text": "Suspicione si quis errabit sua"}, "Et rapiet ad se quod erit commune omnium,", "Stulte nudabit animi conscientiam.", "Huic excusatum me velim nihilo minus:", "Neque enim notare singulos mens est mihi,", {"@n": "50", "#text": "Verum ipsam vitam et mores hominum ostendere."}, "Rem me professum dicet fors aliquis gravem.", "Si Phryx Aesopus potuit, Anacharsis Scytha", "Aeternam famam condere ingenio suo:", "Ego, litteratae qui sum propior Graeciae,", {"@n": "55", "#text": "Cur somno inerti deseram patriae decus?"}, "Threissa cum gens numeret auctores suos,", "Linoque Apollo sit parens, Musa Orpheo,", "Qui saxa cantu movit et domuit feras", "Hebrique tenuit impetus dulci mora.", {"@n": "60", "#text": "Ergo hinc abesto, livor, ne frustra gemas,"}, "Quoniam mihi sollemnis debetur gloria.", "Induxi te ad legendum; sincerum mihi", "Candore noto reddas iudicium peto."]}, {"@type": "poem", "@n": "1", "head": "Anus ad amphoram.", "l": ["Anus iacere vidit epotam amphoram,", "Adhuc Falerna faece ex testa nobili", "Odorem quae iucundum late spargeret.", "Hunc postquam totis avida traxit naribus:", {"@n": "5", "#text": "O suavis anima! quale te dicam bonum"}, "Antehac fuisse, tales cum sint reliquiae?", "Hoc quo pertineat, dicet qui me noverit."]}, {"@type": "poem", "@n": "2", "head": "Panthera et pastores.", "l": ["Solet a despectis par referri gratia.", "Panthera imprudens olim in foveam decidit.", "Videre agrestes: alii fustes congerunt,", "Alii onerant saxis; quidam contra miseriti", {"@n": "5", "#text": "Periturae quippe, quamvis nemo laederet,"}, "Misere panem ut sustineret spiritum.", "Nox insecuta est: abeunt securi domum,", "Quasi inventuri mortuam postridie.", "At illa, vires ut refecit languidas,", {"@n": "10", "#text": "Veloci saltu fovea sese liberat"}, "Et in cubile concito properat gradu.", "Paucis diebus interpositis provolat,", "Pecus trucidat, ipsos pastores necat,", "Et cuncta vastans saevit irato impetu.", {"@n": "15", "#text": "Tum sibi timentes, qui ferae pepercerant,"}, "Damnum haud recusant, tantum pro vita rogant.", "At illa: Memini qui me saxo petierit,", "Qui panem dederit; vos timere absistite;", "Illis revertor hostis, qui me laeserunt."]}, {"@type": "poem", "@n": "3", "head": "Aesopus et rusticus.", "l": ["Usu peritus hariolo vel doctior", "Vulgo esse fertur, causa sed non dicitur,", "Notescet quae nunc primum fabella mea.", "Habenti cuidam pecora pepererunt oves", {"@n": "5", "#text": "Agnos humano capite. Monstro territus"}, "Ad consulendos currit maerens hariolos.", "Hic pertinere ad domini respondet caput", "Et avertendum victima periculum.", "Ille autem affirmat coniugem esse adulteram", {"@n": "10", "#text": "Et insitivos significari liberos,"}, "Sed expiari posse maiore hostia.", "Quid multa? Variis dissident sententiis", "Hominisque curam cura maiore aggravant.", "Aesopus ibi stans, naris emunctae senex,", {"@n": "15", "#text": "Natura numquam verba cui potuit dare:"}, "Si procurare vis ostentum, rustice,", "Uxores inquit da tuis pastoribus."]}, {"@type": "poem", "@n": "4", "head": "Lanius et simius.", "l": ["Pendere ad lanium quidam vidit simium,", "Inter reliquas merces atque obsonia;", "Quaesivit quidnam saperet. Tum lanius iocans:", "Quale inquit caput est, talis praestatur sapor.", {"@n": "5", "#text": "Ridicule magis hoc dictum quam vere aestimo;"}, "Quando et formosos saepe inveni pessimos,", "Et turpi facie multos cognovi optimos."]}, {"@type": "poem", "@n": "5", "head": "Aesopus et petulans.", "l": ["Successus ad perniciem multos devocat.", "Aesopo quidam petulans lapidem impegerat.", "Tanto inquit melior! Assem deinde illi dedit,", "Sic prosecutus: Plus non habeo mehercules,", {"@n": "5", "#text": "Sed unde accipere possis monstrabo tibi."}, "Venit ecce dives et potens: huic similiter", "Impinge lapidem et dignum accipies praemium.", "Persuasus ille fecit quod monitus fuit;", "Sed spes fefellit impudentem audaciam:", {"@n": "10", "#text": "Comprensus namque poenas persolvit cruce."}]}, {"@type": "poem", "@n": "6", "head": "Musca et mula.", "l": ["Musca in temone sedit et mulam increpans:", "Quam tarda es! inquit non vis citius progredi?", "Vide ne dolone collum compungam tibi.", "Respondit illa: Verbis non moveor tuis;", {"@n": "5", "#text": "Sed istum timeo sella qui prima sedens"}, "Iugum flagello temperat lento meum", "Et ora frenis continet spumantibus.", "Quapropter aufer frivolam insolentiam;", "Nam et ubi tricandum et ubi sit currendum scio.", {"@n": "10", "#text": "Hac derideri fabula merito potest,"}, "Qui sine virtute vanas exercet minas."]}, {"@type": "poem", "@n": "7", "head": "Lupus ad canem.", "l": ["Quam dulcis sit libertas, breviter proloquar.", "Cani perpasto macie confectus lupus", "Forte occucurrit. Dein salutati invicem", "Ut restiterunt: Unde sic, quaeso, nites?", {"@n": "5", "#text": "Aut quo cibo fecisti tantum corporis?"}, "Ego, qui sum longe fortior, pereo fame.", "Canis simpliciter: Eadem est condicio tibi,", "Praestare domino si par officium potes.", "Quod? inquit ille. Custos ut sis liminis,", {"@n": "10", "#text": "A furibus tuearis et noctu domum."}, "Ego vero sum paratus: nunc patior nives", "Imbresque in silvis asperam vitam trahens:", "Quanto est facilius mihi sub tecto vivere,", "Et otiosum largo satiari cibo?", {"@n": "15", "#text": "Veni ergo mecum. Dum procedunt, aspicit"}, "Lupus a catena collum detritum cani.", "Unde hoc, amice? Nihil est. Dic sodes tamen.", "Quia videor acer, alligant me interdiu,", "Luce ut quiescam et vigilem, nox cum venerit:", {"@n": "20", "#text": "Crepusculo solutus, qua visum est, vagor."}, "Affertur ultro panis; de mensa sua", "Dat ossa dominus; frusta iactat familia", "Et, quod fastidit quisque, pulmentarium.", "Sic sine labore venter impletur meus.", {"@n": "25", "#text": "Age, si quo abire est animus, est licentia?"}, "Non plane est inquit. Fruere, quae laudas, canis:", "Regnare nolo, liber ut non sim mihi."]}, {"@type": "poem", "@n": "8", "head": "Soror et frater.", "l": ["Praecepto monitus saepe te considera.", "Habebat quidam filiam turpissimam", "Idemque insignem pulchra facie filium.", "Hi, speculum in cathedra matris ut positum fuit,", {"@n": "5", "#text": "Pueriliter ludentes forte inspexerunt."}, "Hic se formosum iactat: illa irascitur", "Nec gloriantis sustinet fratris iocos,", "Accipiens, quid enim? cuncta in contumeliam.", "Ergo ad patrem decurrit laesura invicem", {"@n": "10", "#text": "Magnaque invidia criminatur filium,"}, "Vir natus quod rem feminarum tetigerit.", "Amplexus ille utrumque et carpens oscula", "Dulcemque in ambos caritatem partiens:", "Cotidie inquit speculo vos uti volo:", {"@n": "15", "#text": "Tu formam ne corrumpas nequitiae malis;"}, "Tu faciem ut istam moribus vincas bonis."]}, {"@type": "poem", "@n": "9", "head": "Socrates ad amicos.", "l": ["Vulgare amici nomen, sed rara est fides.", "Cum parvas aedes sibi fundasset Socrates,", "(Cuius non fugio mortem, si famam assequar,", "Et cedo invidiae, dummodo absolvar cinis),", {"@n": "5", "#text": "Ex populo sic nescio quis, ut fieri solet:"}, "Quaeso, tam angustam talis vir ponis domum?", "Utinam inquit veris hanc amicis impleam!."]}, {"@type": "poem", "@n": "10", "head": "Poeta", "l": ["Periculosum est credere et non credere.", "Utriusque exemplum breviter exponam rei.", "Hippolytus obiit, quia novercae creditum est;", "Cassandrae quia non creditum, ruit Ilium.", {"@n": "5", "#text": "Ergo exploranda est veritas multum, prius"}, "Quam stulta prave iudicet sententia.", "Sed fabulosa ne vetustate elevem,", "Narrabo tibi memoria quod factum est mea.", "Maritus quidam cum diligeret coniugem", {"@n": "10", "#text": "Togamque puram iam pararet filio,"}, "Seductus in secretum a liberto est suo,", "Sperante heredem suffici se proximum.", "Qui cum de puero multa mentitus foret", "Et plura de flagitiis castae mulieris,", {"@n": "15", "#text": "Adiecit id, quod sentiebat maxime"}, "Doliturum amanti, ventitare adulterum", "Stuproque turpi pollui famam domus.", "Incensus ille falso uxoris crimine", "Simulavit iter ad villam clamque in oppido", {"@n": "20", "#text": "Subsedit: deinde noctu subito ianuam"}, "Intravit, recta cubiculum uxoris petens,", "In quo dormire mater natum iusserat,", "Aetatem adultam servans diligentius.", "Dum quaerunt lumen, dum concursant familia,", {"@n": "25", "#text": "Irae furentis impetum non sustinens"}, "Ad lectum vadit, temptat in tenebris caput.", "Ut sentit tonsum, gladio pectus transigit,", "Nihil respiciens, dum dolorem vindicet.", "Lucerna allata, simul aspexit filium", {"@n": "30", "#text": "Sanctamque uxorem dormientem cubiculo,"}, "Sopita primo quae nil somno senserat;", "Repraesentavit in se poenam facinoris", "Et ferro incubuit, quod credulitas strinxerat.", "Accusatores postularunt mulierem", {"@n": "35", "#text": "Romamque pertraxerunt ad centumviros."}, "Maligna insontem deprimit suspicio,", "Quod bona possideat. Stant patroni fortiter", "Causam tuentes innocentis feminae.", "A Divo Augusto tunc petierunt iudices,", {"@n": "40", "#text": "Ut adiuvaret iuris iurandi fidem,"}, "Quod ipsos error implicuisset criminis.", "Qui postquam tenebras dispulit calumniae", "Certumque fontem veritatis repperit:", "Luat inquit poenas causa libertus mali;", {"@n": "45", "#text": "Namque orbam nato simul et privatam viro"}, "Miserandam potius quam damnandam existimo.", "Quod si delata perscrutatus crimina", "Paterfamilias esset, si mendacium", "Subtiliter limasset, a radicibus", {"@n": "50", "#text": "Non evertisset scelere funesto domum."}, "Nil spernat auris, nec tamen credat statim.", "Quandoquidem et illi peccant, quos minime putes,", "Et qui non peccant, impugnantur fraudibus.", "Hoc admonere simplices etiam potest,", {"@n": "55", "#text": "Opinione alterius ne quid ponderent:"}, "Ambitio namque dissidens mortalium", "Aut gratiae subscribit aut odio suo.", "Erit ille notus quem per te cognoveris.", "Haec exsecutus sum propterea pluribus", {"@n": "60", "#text": "Brevitate nimia quoniam quosdam offendimus."}]}, {"@type": "poem", "@n": "11", "head": "Eunuchus ad improbum.", "l": ["Eunuchus litigabat cum quodam improbo,", "Qui super obscena dicta et petulans iurgium", "Damnum insectatus est amissi corporis.", "En ait hoc unum est, cur laborem validius,", {"@n": "5", "#text": "Integritatis testes quia desunt mihi."}, "Sed quid fortunae, stulte, delictum arguis?", "Id demum est homini turpe, quod meruit pati."]}, {"@type": "poem", "@n": "12", "head": "Pullus ad margaritam.", "l": ["In sterquilino pullus gallinaceus", "Dum quaerit escam, margaritam repperit.", "Iaces indigno quanta res inquit loco!", "Hoc si quis pretii cupidus vidisset tui,", {"@n": "5", "#text": "Olim redisses ad splendorem pristinum."}, "Ego quod te inveni, potior cui multo est cibus,", "Nec tibi prodesse nec mihi quicquam potest.", "Hoc illis narro, qui me non intellegunt."]}, {"@type": "poem", "@n": "13", "head": "Apes et fuci vespa iudice.", "l": ["Apes in alta fecerant quercu favos:", "Hos fuci inertes esse dicebant suos.", "Lis ad forum deducta est, vespa iudice.", "Quae genus utrumque nosset cum pulcherrime,", {"@n": "5", "#text": "Legem duabus hanc proposuit partibus:"}, "Non inconveniens corpus et par est color,", "In dubium plane res ut merito venerit.", "Sed ne religio peccet imprudens mea,", "Alvos accipite et ceris opus infundite,", {"@n": "10", "#text": "Ut ex sapore mellis et forma favi,"}, "De quis nunc agitur, auctor horum appareat.", "Fuci recusant: apibus condicio placet.", "Tunc illa talem protulit sententiam:", "Apertum est quis non possit et quis fecerit.", {"@n": "15", "#text": "Quapropter apibus fructum restituo suum."}, "Hanc praeterissem fabulam silentio,", "Si pactam fuci non recusassent fidem."]}, {"@type": "poem", "@n": "14", "head": "De lusu et severitate.", "l": ["Puerorum in turba quidam ludentem Atticus", "Aesopum nucibus cum vidisset, restitit", "Et quasi delirum risit. Quod sensit simul", "Derisor potius quam deridendus senex,", {"@n": "5", "#text": "Arcum retensum posuit in media via:"}, "Heus! inquit sapiens, expedi quid fecerim.", "Concurrit populus. Ille se torquet diu", "Nec quaestionis positae causam intellegit.", "Novissime succumbit. Tum victor sophus:", {"@n": "10", "#text": "Cito rumpes arcum semper si tensum habueris;"}, "At si laxaris, cum voles erit utilis.", "Sic lusus animo debent aliquando dari,", "Ad cogitandum melior ut redeat tibi."]}, {"@type": "poem", "@n": "15", "head": "Canis ad agnum.", "l": ["Inter capellas agno balanti canis:", "Stulte, inquit erras; non est hic mater tua;", "Ovesque segregatas ostendit procul.", "Non illam quaero, quae, cum libitum est, concipit,", {"@n": "5", "#text": "Dein portat onus ignotum certis mensibus,"}, "Novissime prolapsam effundit sarcinam;", "Verum illam, quae me nutrit admoto ubere", "Fraudatque natos lacte, ne desit mihi.", "Tamen illa est potior quae te peperit. Non ita est.", {"@n": "10", "#text": "Unde illa scivit niger an albus nascerer?"}, "Age porro: parere si voluisset feminam,", "Quid profecisset, cum crearer masculus?", "Beneficium sane magnum natali dedit,", "Ut exspectarem lanium in horas singulas!", {"@n": "15", "#text": "Cuius potestas nulla in gignendo fuit,"}, "Cur hac sit potior quae iacentis miserita est", "Dulcemque sponte praestat benevolentiam?", "Facit parentes bonitas, non necessitas.", "His demonstrare voluit auctor versibus", {"@n": "20", "#text": "Obsistere homines legibus, meritis capi."}]}, {"@type": "poem", "@n": "16", "head": "Cicada et noctua.", "l": ["Humanitati qui se non accommodat,", "Plerumque poenas oppetit superbiae.", "Cicada acerbum noctuae convicium", "Faciebat, solitae victum in tenebris quaerere", {"@n": "5", "#text": "Cavoque ramo capere somnum interdiu."}, "Rogata est ut taceret. Multo validius", "Clamare occepit. Rursus admota prece", "Accensa magis est. Noctua ut vidit sibi", "Nullum esse auxilium et verba contemni sua,", {"@n": "10", "#text": "Hac est aggressa garrulam fallacia:"}, "Dormire quia me non sinunt cantus tui,", "Sonare citharam quos putes Apollinis,", "Potare est animus nectar, quod Pallas mihi", "Nuper donavit; si non fastidis, veni;", {"@n": "15", "#text": "Una bibamus. Illa, quae arebat siti,"}, "Simul cognovit vocem laudari suam,", "Cupide advolavit. Noctua egressa e cavo", "Trepidantem consectata est et leto dedit.", "Sic viva quod negarat tribuit mortua."]}, {"@type": "poem", "@n": "17", "head": "Arbores in deorum tutela.", "l": ["Olim quas vellent esse in tutela sua,", "Divi legerunt arbores. Quercus Iovi", "Et myrtus Veneri placuit, Phoebo laurea,", "Pinus Cybebae, populus celsa Herculi.", {"@n": "5", "#text": "Minerva admirans, quare steriles sumerent"}, "Interrogavit. Causam dixit Iuppiter:", "Honorem fructu ne videamur vendere.", "At mehercules narrabit quod quis voluerit,", "Oliva nobis propter fructum est gratior.", {"@n": "10", "#text": "Tunc sic deorum genitor atque hominum sator:"}, "O nata, merito sapiens dicere omnibus!", "Nisi utile est quod facimus, stulta est gloria.", "Nihil agere quod non prosit fabella admonet."]}, {"@type": "poem", "@n": "18", "head": "Pavo ad Iunonem de voce sua.", "l": ["Pavo ad Iunonem venit, indigne ferens", "Cantus luscinii quod sibi non tribuerit;", "Illum esse cunctis avibus admirabilem,", "Se derideri simul ac vocem miserit.", {"@n": "5", "#text": "Tunc consolandi gratia dixit dea:"}, "Sed forma vincis, vincis magnitudine;", "Nitor smaragdi collo praefulget tuo", "Pictisque plumis gemmeam caudam explicas.", "Quo mi inquit mutam speciem, si vincor sono?", {"@n": "10", "#text": "Fatorum arbitrio partes sunt vobis datae:"}, "Tibi forma, vires aquilae, luscinio melos,", "Augurium corvo, laeva cornici omina,", "Omnesque propriis sunt contentae dotibus.", "Noli affectare quod tibi non est datum,", {"@n": "15", "#text": "Delusa ne spes ad querelam reccidat."}]}, {"@type": "poem", "@n": "19", "head": "Aesopus respondet garrulo.", "l": ["Aesopus domino solus cum esset familia,", "Parare cenam iussus est maturius.", "Ignem ergo quaerens aliquot lustravit domus,", "Tandemque invenit ubi lucernam accenderet.", {"@n": "5", "#text": "Tum circumeunti fuerat quod iter longius"}, "Effecit brevius: namque recta per forum", "Coepit redire. Et quidam e turba garrulus:", "Aesope, medio sole quid cum lumine?", "Hominem inquit quaero, et abiit festinans domum.", {"@n": "10", "#text": "Hoc si molestus ille ad animum rettulit,"}, "Sensit profecto se hominem non visum seni,", "Intempestive qui occupato alluserit."]}, {"@type": "poem", "@n": "epilogus", "head": "Poeta.", "l": ["Supersunt mihi quae scribam, sed parco sciens,", "Primum ne videar esse tibi molestior,", "Distringit quem multarum rerum varietas;", "Dein si quis eadem forte conari velit,", {"@n": "5", "#text": "Habere ut possit aliquid operis residui:"}, "Quamvis materiae tanta abundet copia,", "Labori faber ut desit, non fabro labor.", "Brevitati nostrae praemium ut reddas peto", "Quod es pollicitus: exhibe vocis fidem.", {"@n": "10", "#text": "Nam vita morti propior est cotidie,"}, "Et hoc minus perveniet ad me muneris,", "Quo plus consumet temporis dilatio.", "Si cito rem perages, usus fiet longior:", "Fruar diutius, si celerius coepero.", {"@n": "15", "#text": "Languentis aevi dum sunt aliquae reliquiae,"}, "Auxilio locus est: olim senio debilem", "Frustra adiuvare bonitas nitetur tua,", "Cum iam desierit esse beneficium utile", "Et mors vicina flagitabit debitum.", {"@n": "20", "#text": "Stultum admovere tibi preces existimo,"}, "Proclivis ultro cum sit misericordia.", "Saepe impetravit veniam confessus reus:", "Quanto innocenti iustius debet dari?", "Tuae sunt partes; fuerunt aliorum prius,", {"@n": "25", "#text": "Dein simili gyro venient aliorum vices."}, "Decerne quod religio, quod patitur fides,", "Et graviter me tutare iudicio tuo.", "Excedit animus quem proposuit terminum;", "Sed difficulter continetur spiritus,", {"@n": "30", "#text": "Integritatis qui sincerae conscius"}, "A noxiorum premitur insolentiis.", "Qui sint, requires; apparebunt tempore.", "Ego, quondam legi quam puer sententiam,", "Palam muttire plebeio piaculum est,", {"@n": "35", "#text": "Dum sanitas constabit, pulchre meminero."}]}]}, {"@type": "book", "@n": "4", "head": "Liber Quartus", "div2": [{"@type": "poem", "@n": "prologus", "head": "Poeta ad Particulonem.", "l": ["Cum destinassem operis habere terminum", "In hoc, ut aliis esset materiae satis,", "Consilium tacito corde damnavi meum.", "Nam si quis talis etiam tituli est appetens,", {"@n": "5", "#text": "Quo pacto divinabit quidnam omiserim,"}, "Ut illud ipsum cupiat famae tradere,", "Sua cuique cum sit animi cogitatio", "Colorque proprius? Ergo non levitas mihi,", "Sed certa ratio causam scribendi dedit.", {"@n": "10", "#text": "Quare, Particulo, quoniam caperis fabulis,"}, "(Quas Aesopias, non Aesopi, nomino,", "Quia paucas ille ostendit, ego plures fero,", "Usus vetusto genere, sed rebus novis),", "Quartum libellum, cum vacarit, perleges.", {"@n": "15", "#text": "Hunc obtrectare si volet malignitas,"}, "Imitari dum non possit, obtrectet licet.", "Mihi parta laus est quod tu, quod similes tui", "Vestras in chartas verba transfertis mea,", "Dignumque longa iudicatis memoria.", {"@n": "20", "#text": "Illitteratum plausum nec desidero."}]}, {"@type": "poem", "@n": "1", "head": "Asinus et Galli.", "l": ["Qui natus est infelix, non vitam modo", "Tristem decurrit, verum post obitum quoque", "Persequitur illum dura fati miseria.", "Galli Cybebes circum in quaestus ducere", {"@n": "5", "#text": "Asinum solebant baiulantem sarcinas."}, "Is cum labore et plagis esset mortuus,", "Detracta pelle sibi fecerunt tympana.", "Rogati mox a quodam, delicio suo", "Quidnam fecissent, hoc locuti sunt modo:", {"@n": "10", "#text": "Putabat se post mortem securum fore;"}, "Ecce aliae plagae congeruntur mortuo."]}, {"@type": "poem", "@n": "2", "head": "Poeta.", "l": ["Ioculare tibi videtur, et sane levi,", "Dum nihil habemus maius, calamo ludimus.", "Sed diligenter intuere has nenias:", "Quantam sub titulis utilitatem reperies!", {"@n": "5", "#text": "Non semper ea sunt quae videntur; decipit"}, "Frons prima multos: rara mens intellegit", "Quod interiore condidit cura angulo.", "Hoc ne locutus sine mercede existimer,", "Fabellam adiciam de mustela et muribus.", {"@n": "10", "#text": "Mustela cum annis et senecta debilis"}, "Mures veloces non valeret assequi,", "Involvit se farina et obscuro loco", "Abiecit neglegenter. Mus escam putans", "Assiluit et compressus occubuit neci.", {"@n": "15", "#text": "Alter similiter, deinde perit et tertius."}, "Mox venit aliquot saeculis retorridus", "Qui saepe laqueos et muscipula effugerat;", "Proculque insidias cernens hostis callidi:", "Sic valeas inquit ut farina es quae iaces!"]}, {"@type": "poem", "@n": "3", "head": "De vulpe et uva.", "l": ["Fame coacta vulpes alta in vinea", "Uvam appetebat summis saliens viribus;", "Quam tangere ut non potuit, discedens ait:", "Nondum matura est; nolo acerbam sumere.", {"@n": "5", "#text": "Qui facere quae non possunt verbis elevant,"}, "Ascribere hoc debebunt exemplum sibi."]}, {"@type": "poem", "@n": "4", "head": "Equus et aper.", "l": ["Equus sedare solitus quo fuerat sitim,", "Dum sese aper volutat turbavit vadum.", "Hinc orta lis est. Sonipes iratus fero", "Auxilium petiit hominis, quem dorso levans", {"@n": "5", "#text": "Rediit ad hostem. Iactis hunc telis eques"}, "Postquam interfecit, sic locutus traditur:", "Laetor tulisse auxilium me precibus tuis,", "Nam praedam cepi et didici quam sis utilis.", "Atque ita coegit frenos invitum pati.", {"@n": "10", "#text": "Tum maestus ille: Parvae vindictam rei"}, "Dum quaero demens, servitutem repperi.", "Haec iracundos admonebit fabula", "Impune potius laedi quam dedi alteri."]}, {"@type": "poem", "@n": "5", "head": "Poeta.", "l": ["Plus esse in uno saepe quam in turba boni,", "Narratione posteris tradam brevi.", "Quidam decedens tres reliquit filias:", "Unam formosam et oculis venantem viros;", {"@n": "5", "#text": "At alteram lanificam et frugi rusticam;"}, "Devotam vino tertiam et turpissimam.", "Harum autem matrem fecit heredem senex", "Sub condicione totam ut fortunam tribus", "Aequaliter distribuat, sed tali modo:", {"@n": "10", "#text": "Ni data possideant aut fruantur; tum: simul"}, "Habere res desierint, quas acceperint,", "Centena matri conferant sestertia.", "Athenas rumor implet. Mater sedula", "Iuris peritos consulit; nemo expedit", {"@n": "15", "#text": "Quo pacto non possideant, quod fuerit datum,"}, "Fructumve capiant; deinde quae tulerint nihil,", "Quanam ratione conferant pecuniam.", "Postquam consumpta est temporis longi mora,", "Nec testamenti potuit sensus colligi,", {"@n": "20", "#text": "Fidem advocavit iure neglecto parens."}, "Seponit moechae vestem, mundum muliebrem,", "Lavationem argenteam, eunuchos, glabros;", "Lanificae agellos, pecora, villam, operarios,", "Boves, iumenta et instrumentum rusticum;", {"@n": "25", "#text": "Potrici plenam antiquis apothecam cadis,"}, "Domum politam et delicatos hortulos.", "Sic destinata dare cum vellet singulis", "Et approbaret populus, qui illas noverat,", "Aesopus media subito in turba constitit:", {"@n": "30", "#text": "O si maneret condito sensus patri,"}, "Quam graviter ferret, quod voluntatem suam", "Interpretari non potuissent Attici!", "Rogatus deinde solvit errorem omnium:", "Domum et ornamenta cum venustis hortulis", {"@n": "35", "#text": "Et vina vetera date lanificae rusticae;"}, "Vestem, uniones, pedisequos et cetera", "Illi assignate vitam quae luxu trahit;", "Agros, buvile et pecora cum pastoribus", "Donate moechae. Nulla poterit perpeti,", {"@n": "40", "#text": "Ut moribus quid teneat alienum suis."}, "Deformis cultum vendet ut vinum paret;", "Agros abiciet moecha ut ornatum gerat;", "At illa gaudens pecore et lanae dedita", "Quacumque summa tradet luxuriae domum.", {"@n": "45", "#text": "Sic nulla possidebit quod fuerit datum,"}, "Et dictam matri conferent pecuniam", "Ex pretio rerum quas vendiderint singulae.", "Ita quod multorum fugit imprudentiam", "Unius hominis repperit sollertia."]}, {"@type": "poem", "@n": "6", "head": "Pugna murium et mustelarum.", "l": ["Cum victi mures mustelarum exercitu", "(Historia quorum et in tabernis pingitur)", "Fugerent et artos circum trepidarent cavos,", "Aegre recepti tamen evaserunt necem.", {"@n": "5", "#text": "Duces eorum, qui capitibus cornua"}, "Suis ligarant, ut conspicuum in proelio", "Haberent signum quod sequerentur milites,", "Haesere in portis suntque capti ab hostibus;", "Quos immolatos victor avidis dentibus", {"@n": "10", "#text": "Capacis alvi mersit tartareo specu."}, "Quemcumque populum tristis eventus premit,", "Periclitatur magnitudo principum;", "Minuta plebes facili praesidio latet."]}, {"@type": "poem", "@n": "7", "head": "Phaedrus.", "l": ["Tu qui, nasute, scripta destringis mea", "Et hoc iocorum legere fastidis genus,", "Parva libellum sustine patientia,", "Severitatem frontis dum placo tuae", {"@n": "5", "#text": "Et in cothurnis prodit Aesopus novis."}, "Utinam nec umquam Pelii nemoris iugo", "Pinus bipenni concidisset Thessala,", "Nec ad professae mortis audacem viam", "Fabricasset Argus opere Palladio ratem,", {"@n": "10", "#text": "Inhospitalis prima quae ponti sinus"}, "Patefecit in perniciem Graium et barbarum!", "Namque et superbi luget Aeetae domus,", "Et regna Peliae scelere Medeae iacent,", "Quae saevum ingenium variis involvens modis", {"@n": "15", "#text": "Illic per artus fratris explicuit fugam,"}, "Hic caede patris Peliadum infecit manus.", "Quid tibi videtur? Hoc quoque insulsum est ait", "Falsoque dictum; longe quia vetustior", "Aegaea Minos classe perdomuit freta", {"@n": "20", "#text": "Iustoque vindicavit exemplo impetum."}, "Quid ergo possum facere tibi, lector Cato,", "Si nec fabellae te iuvant nec fabulae?", "Noli molestus esse omnino litteris,", "Maiorem exhibeant ne tibi molestiam.", {"@n": "25", "#text": "Hoc illis dictum est, qui stultitia nauseant"}, "Et ut putentur sapere caelum vituperant."]}, {"@type": "poem", "@n": "8", "head": "Serpens ad fabrum ferrarium.", "l": ["Mordaciorem qui improbo dente appetit", "Hoc argumento se describi sentiat.", "In officinam fabri venit vipera.", "Haec cum temptaret si qua res esset cibi,", {"@n": "5", "#text": "Limam momordit. Illa contra contumax:"}, "Quid me inquit stulta, dente captas laedere,", "Omne assuevi ferrum quae corrodere?"]}, {"@type": "poem", "@n": "9", "head": "Vulpes et caper.", "l": ["Homo in periclum simul ac venit callidus,", "Reperire effugium quaerit alterius malo.", "Cum decidisset vulpes in puteum inscia", "Et altiore clauderetur margine,", {"@n": "5", "#text": "Devenit hircus sitiens in eundem locum;"}, "Simul rogavit esset an dulcis liquor", "Et copiosus. Illa fraudem moliens:", "Descende, amice; tanta bonitas est aquae", "Voluptas ut satiari non possit mea.", {"@n": "10", "#text": "Immisit se barbatus. Tum vulpecula"}, "Evasit puteo nixa celsis cornibus,", "Hircumque clauso liquit haerentem vado."]}, {"@type": "poem", "@n": "10", "head": "De vitiis hominum.", "l": ["Peras imposuit Iuppiter nobis duas:", "Propriis repletam vitiis post tergum dedit,", "Alienis ante pectus suspendit gravem.", "Hac re videre nostra mala non possumus;", {"@n": "5", "#text": "Alii simul delinquunt, censores sumus."}]}, {"@type": "poem", "@n": "11", "head": "Fur et lucerna.", "l": ["Lucernam fur accendit ex ara Iovis", "Ipsumque compilavit ad lumen suum.", "Onustus qui sacrilegio cum discederet,", "Repente vocem sancta misit Religio:", {"@n": "5", "#text": "Malorum quamvis ista fuerint munera"}, "Mihique invisa, ut non offendar surripi,", "Tamen, sceleste, spiritu culpam lues,", "Olim cum ascriptus venerit poenae dies.", "Sed ne ignis noster facinori praeluceat,", {"@n": "10", "#text": "Per quem verendos excolit pietas deos,"}, "Veto esse tale luminis commercium.", "Itaque hodie nec lucernam de flamma deum", "Nec de lucerna fas est accendi sacrum.", "Quot res contineat hoc argumentum utiles,", {"@n": "15", "#text": "Non explicabit alius quam qui repperit."}, "Significat primo saepe quos ipse alueris,", "Tibi inveniri maxime contrarios;", "Secundum ostendit scelera non ira deum,", "Fatorum dicto sed puniri tempore;", {"@n": "20", "#text": "Novissime interdicit ne cum malefico"}, "Usum bonus consociet ullius rei."]}, {"@type": "poem", "@n": "12", "head": "Malas esse divitias.", "l": ["Opes invisae merito sunt forti viro,", "Quia dives arca veram laudem intercipit.", "Caelo receptus propter virtutem Hercules", "Cum gratulantes persalutasset deos,", {"@n": "5", "#text": "Veniente Pluto, qui Fortunae est filius,"}, "Avertit oculos. Causam quaesivit pater.", "Odi inquit illum, quia malis amicus est", "Simulque obiecto cuncta corrumpit lucro."]}, {"@type": "poem", "@n": "13", "head": "De leone regnante.", "l": ["Utilius homini nihil est quam recte loqui:", "Probanda cunctis est quidem sententia,", "Sed ad perniciem solet agi sinceritas.", "Cum se ferarum regem fecissit leo", {"@n": "5", "#text": "Et aequitatis vellet famam consequi,"}, "A pristina deflexit consuetudine", "Atque inter illas tenui contentus cibo", "Sancta incorrupta iura reddebat fide.", "Postquam labare coepit paenitentia,", {"gap": null}]}, {"@type": "poem", "@n": "14", "head": "Prometheus.", "l": [{"gap": null}, "A fictione veretri linguam mulieris.", "Affinitatem traxit inde obscenitas."]}, {"@type": "poem", "@n": "15", "head": "Idem.", "l": ["Rogavit alter, tribadas et molles mares", "Quae ratio procreasset. Exposuit senex:", "Idem Prometheus, auctor vulgi fictilis", "Qui simul offendit ad fortunam frangitur,", {"@n": "5", "#text": "Naturae partis veste quas celat pudor,"}, "Cum separatim toto finxisset die,", "Aptare mox ut posset corporibus suis,", "Ad cenam est invitatus subito a Libero.", "Ubi irrigatus multo venas nectare,", {"@n": "10", "#text": "Sero domum est reversus titubanti pede."}, "Tum semisomno corde et errore ebrio", "Applicuit virginale generi masculo", "Et masculina membra applicuit feminis.", "Ita nunc libido pravo fruitur gaudio."]}, {"@type": "poem", "@n": "16", "head": "De capris barbatis.", "l": ["Barbam capellae cum impetrassent ab Iove,", "Hirci maerentes indignari coeperunt", "Quod dignitatem feminae aequassent suam.", "Sinite inquit illas gloria vana frui", {"@n": "5", "#text": "Et usurpare vestri ornatum muneris,"}, "Pares dum non sint vestrae fortitudinis.", "Hoc argumentum monet ut sustineas tibi", "Habitu esse similes qui sint virtute impares."]}, {"@type": "poem", "@n": "17", "head": "De fortunis hominum.", "l": ["Cum de fortunis quidam quereretur suis,", "Aesopus finxit consolandi gratia:", "Vexata saevis navis tempestatibus,", "Inter vectorum lacrimas et mortis metum", {"@n": "5", "#text": "Faciem ad serenam subito ut mutatur dies,"}, "Ferri secundis tuta coepit flatibus", "Nimiaque nautas hilaritate extollere.", "Factus periclis tum gubernator sophus:", "Parce gaudere oportet et sensim queri,", {"@n": "10", "#text": "Totam aeque vitam miscet dolor et gaudium."}]}, {"@type": "poem", "@n": "18", "head": "Canum legati ad Iovem.", "l": ["Canes legatos olim misere ad Iovem", "Melioris vitae tempus oratum suae,", "Ut sese eriperet hominum contumeliis,", "Furfuribus sibi consparsum quod panem darent", {"@n": "5", "#text": "Fimoque turpi maximam explerent famem."}, "Profecti sunt legati non celeri pede.", "Dum naribus scrutantur escam in stercore,", "Citati non respondent. Vix tandem invenit", "Eos Mercurius et turbatos attrahit.", {"@n": "10", "#text": "Tum vero vultum magni ut viderunt Iovis,"}, "Totam timentes concacarunt regiam;", "Propulsi vero fustibus vadunt foras.", "Vetat dimitti magnus illos Iuppiter.", "Mirati sibi legatos non revertier,", {"@n": "15", "#text": "Turpe aestimantes aliquid commissum a suis,"}, "Post aliquod tempus alios ascribi iubent.", "Rumor legatos superiores prodidit.", "Timentes rursus aliquid ne simile accidat,", "Odore canibus anum, sed multo, replent.", {"@n": "20", "#text": "Mandata dantur et dimittuntur statim."}, "Adeunt. Rogantes aditum continuo impetrant.", "Consedit genitor tum deorum maximus", "Quassatque fulmen: tremere coepere omnia.", "Canes, confusus subito quod fuerat fragor,", {"@n": "25", "#text": "Repente odorem mixtum cum merdis cacant."}, "Reclamant omnes vindicandam iniuriam.", "Sic est locutus ante poenam Iuppiter:", "Legatos non est regis non dimittere,", "Nec est difficile poenas culpae imponere;", {"@n": "30", "#text": "Sed hoc feretis pro iudicio praemium:"}, "Non veto dimitti, verum cruciari fame,", "Ne ventrem continere non possint suum.", "Illi autem qui miserunt vos tam futtiles", "Numquam carebunt hominis contumelia.", {"@n": "35", "#text": "Ita nunc legatos exspectant et posteri"}, "Novum et venire qui videt culum olfacit."]}, {"@type": "poem", "@n": "19", "head": "Serpens. Misericordia nociva.", "l": ["Qui fert malis auxilium post tempus dolet.", "Gelu rigentem quidam colubram sustulit", "Sinuque fovit contra se ipse misericors:", "Namque ut refecta est necuit hominem protinus.", {"@n": "5", "#text": "Hanc alia cum rogaret causam facinoris,"}, "Respondit: Ne quis discat prodesse improbis."]}, {"@type": "poem", "@n": "20", "head": "Vulpes et draco.", "l": ["Vulpes, cubile fodiens, dum terram eruit", "Agitque pluris altius cuniculos,", "Pervenit ad draconis speluncam ultimam,", "Custodiebat qui thesauros abditos.", {"@n": "5", "#text": "Hunc simul aspexit: Oro ut imprudentiae"}, "Des primum veniam; deinde si pulchre vides,", "Quam non conveniens aurum sit vitae meae,", "Respondeas clementer. Quem fructum capis", "Hoc ex labore, quodve tantum est praemium", {"@n": "10", "#text": "Ut careas somno et aevum in tenebris exigas?"}, "Nullum inquit ille verum hoc ab summo mihi", "Iove attributum est. Ergo nec sumis tibi", "Nec ulli donas quicquam? Sic fatis placet.", "Nolo irascaris, libere si dixero:", {"@n": "15", "#text": "Dis est iratis natus, qui est similis tibi."}, "Abiturus illuc, quo priores abierunt,", "Quid mente caeca miserum torques spiritum?", "Tibi dico, avare, gaudium heredis tui,", "Qui ture superos, ipsum te fraudas cibo,", {"@n": "20", "#text": "Qui tristis audis musicum citharae sonum,"}, "Quem tibiarum macerat iucunditas,", "Obsoniorum pretia cui gemitum exprimunt,", "Qui dum quadrantes aggeras patrimonio", "Caelum fatigas sordido periurio,", {"@n": "25", "#text": "Qui circumcidis omnem impensam funeri"}, "Libitina ne quid de tuo faciat lucri."]}, {"@type": "poem", "@n": "21", "head": "Phaedrus.", "l": ["Quid iudicare cogitet livor modo,", "Licet dissimulet, pulchre tamen intellego.", "Quicquid putabit esse dignum memoria,", "Aesopi dicet; si quid minus arriserit,", {"@n": "5", "#text": "A me contendet fictum quovis pignore."}, "Quem volo refelli iam nunc responso meo:", "Sive hoc ineptum sive laudandum est opus,", "Invenit ille, nostra perfecit manus.", "Sed exsequamur coepti propositum ordinem."]}, {"@type": "poem", "@n": "22", "head": "De Simonide.", "l": ["Homo doctus in se semper divitias habet.", "Simonides, qui scripsit egregium melos,", "Quo paupertatem sustineret facilius,", "Circum ire coepit urbes Asiae nobiles,", {"@n": "5", "#text": "Mercede accepta laudem victorum canens."}, "Hoc genere quaestus postquam locuples factus est,", "Redire in patriam voluit cursu pelagio;", "Erat autem, ut aiunt, natus in Cia insula:", "Ascendit navem, quam tempestas horrida", {"@n": "10", "#text": "Simul et vetustas medio dissolvit mari."}, "Hi zonas, illi res pretiosas colligunt,", "Subsidium vitae. Quidam curiosior:", "Simonide, tu ex opibus nil sumis tuis?", "Mecum inquit mea sunt cuncta. Tunc pauci enatant,", {"@n": "15", "#text": "Quia plures onere degravati perierant."}, "Praedones adsunt, rapiunt, quod quisque extulit,", "Nudos relinquunt. Forte Clazomenae prope", "Antiqua fuit urbs, quam petierunt naufragi.", "Hic litterarum quidam studio deditus,", {"@n": "20", "#text": "Simonidis qui saepe versus legerat"}, "Eratque absentis admirator maximus,", "Sermone ab ipso cognitum cupidissime", "Ad se recepit; veste, nummis, familia", "Hominem exornavit. Ceteri tabulam suam", {"@n": "25", "#text": "Portant rogantes victum. Quos casu obvios"}, "Simonides ut vidit: Dixi, inquit, mea", "Mecum esse cuncta; vos quod rapuistis perit."]}, {"@type": "poem", "@n": "23", "head": "Mons parturiens.", "l": ["Mons parturibat, gemitus immanes ciens,", "Eratque in terris maxima exspectatio.", "At ille murem peperit. Hoc scriptum est tibi,", "Qui, magna cum minaris, extricas nihil."]}, {"@type": "poem", "@n": "24", "head": "Formica et musca.", "p": "Nihil agere quod non prosit fabella admonet.", "l": ["Formica et musca contendebant acriter", "Quae pluris esset. Musca sic coepit prior:", "Conferre nostris tu potes te laudibus?", {"@n": "5", "#text": "Moror inter aras, templa perlustro omnia,"}, "Ubi immolatur, exta praegusto deum.", "In capite regis sedeo cum visum est mihi,", "Et matronarum casta delibo oscula.", "Laboro nihil atque optimis rebus fruor.", {"@n": "10", "#text": "Quid horum simile tibi contingit, rustica?"}, "Est gloriosus sane convictus deum,", "Sed illi qui invitatur, non qui invisus est.", "Aras frequentas? nempe abigeris, quom venis.", "Reges commemoras et matronarum oscula?", {"@n": "15", "#text": "Super etiam iactas tegere quod debet pudor."}, "Nihil laboras? ideo, cum opus est, nil habes.", "Ego granum in hiemem cum studiose congero,", "Te circa murum pasci video stercore.", "Aestate me lacessis; cum bruma est siles.", {"@n": "20", "#text": "Mori contractam cum te cogunt frigora,"}, "Me copiosa recipit incolumem domus.", "Satis profecto rettudi superbiam.", "Fabella talis hominum discernit notas", "Eorum qui se falsis ornant laudibus,", {"@n": "25", "#text": "Et quorum virtus exhibet solidum decus."}]}, {"@type": "poem", "@n": "25", "head": "Poeta.", "l": ["Quantum valerent inter homines litterae,", "Dixi superius: quantus nunc illis honos", "A superis sit tributus tradam memoriae.", "Simonides idem ille de quo rettuli,", {"@n": "5", "#text": "Victori laudem cuidam pyctae ut scriberet"}, "Certo conduxit pretio, secretum petit.", "Exigua cum frenaret materia impetum,", "Usus poeta moris est licentia", "Atque interposuit gemina Ledae sidera,", {"@n": "10", "#text": "Auctoritatem similis referens gloriae."}, "Opus approbavit; sed mercedis tertiam", "Accepit partem. Cum reliquum posceret:", "Illi inquit reddent quorum sunt laudis duae.", "Verum ut ne irate te dimissum sentiant,", {"@n": "15", "#text": "Ad cenam mihi promitte; cognatos volo"}, "Hodie invitare, quorum es in numero mihi.", "Fraudatus quamvis et dolens iniuria,", "Ne male dimissam gratiam corrumperet,", "Promisit. Rediit hora dicta, recubuit.", {"@n": "20", "#text": "Splendebat hilare poculis convivium,"}, "Magno apparatu laeta resonabat domus,", "Repente duo cum iuvenes sparsi pulvere,", "Sudore multo diffluentes corpora,", "Humanam supra formam, cuidam servulo", {"@n": "25", "#text": "Mandant ut ad se provocet Simonidem;"}, "Illius interesse, ne faciat moram.", "Homo perturbatus excitat Simonidem.", "Unum promorat vix pedem triclinio,", "Ruina camerae subito oppressit ceteros;", {"@n": "30", "#text": "Nec ulli iuvenes sunt reperti ad ianuam."}, "Ut est vulgatus ordo narratae rei,", "Omnes scierunt numinum praesentiam", "Vati dedisse vitam mercedis loco."]}, {"@type": "poem", "@n": "epilogus", "head": "Poeta ad Particulonem.", "l": ["Adhuc supersunt multa quae possim loqui,", "Et copiosa abundat rerum varietas;", "Sed temperatae suaves sunt argutiae,", "Immodicae offendunt. Quare, vir sanctissime,", {"@n": "5", "#text": "Particulo, chartis nomen victurum meis"}, "Latinis dum manebit pretium litteris,", "Si non ingenium, certe brevitatem approba,", "Quae commendari tanto debet iustius", "Quanto poetae sunt molesti validius."]}]}, {"@type": "book", "@n": "5", "head": "Liber Quintus", "div2": [{"@type": "poem", "@n": "prologus", "head": "Idem poeta.", "l": ["Aesopi nomen sicubi interposuero,", "Cui reddidi iam pridem quicquid debui,", "Auctoritatis esse scito gratia:", "Ut quidam artifices nostro faciunt saeculo,", {"@n": "5", "#text": "Qui pretium operibus maius inveniunt novis,"}, "Si marmori ascripserunt Praxitelen suo,", "Trito Myronem argento, tabulae Zeuxidem.", "Adeo fucatae plus vetustati favet", "Invidia mordax quam bonis praesentibus.", {"@n": "10", "#text": "Sed iam ad fabellam talis exempli feror."}]}, {"@type": "poem", "@n": "1", "head": "Demetrius rex et Menander poeta:  Quomodo saepe fallatur hominum iudicium.", "l": ["Demetrius qui dictus est Phalereus,", "Athenas occupavit imperio improbo.", "Ut mos est vulgi, passim et certatim ruit,", "\"Feliciter!\" succlamans. Ipsi principes", {"@n": "5", "#text": "Illam osculantur, qua sunt oppressi, manum,"}, "Tacite gementes tristem fortunae vicem.", "Quin etiam resides et sequentes otium,", "Ni defuisse noceat, repunt ultimi;", "In quis Menander, nobilis comoediis", {"@n": "10", "#text": "Quas, ipsum ignorans, legerat Demetrius"}, "Et admiratus fuerat ingenium viri,", "Unguento delibutus, vestitu fluens,", "Veniebat gressu delicato et languido.", "Hunc ubi tyrannus vidit extremo agmine:", {"@n": "15", "#text": "Quisnam cinaedus ille in conspectum meum"}, "Audet venire? Responderunt proximi:", "Hic est Menander scriptor. Mutatus statim:", "Homo inquit fieri non potest formosior."]}, {"@type": "poem", "@n": "2", "head": "Viatores et latro.", "l": ["Duo cum incidissent in latronem milites,", "Unus profugit, alter autem restitit", "Et vindicavit sese forti dextera.", "Latrone exciso timidus accurrit comes", {"@n": "5", "#text": "Stringitque gladium, dein reiecta paenula:"}, "Cedo inquit illum; iam curabo sentiat,", "Quos attentarit. Tunc, qui depugnaverat:", "Vellem istis verbis saltem adiuvisses modo;", "Constantior fuissem vera existimans.", {"@n": "10", "#text": "Nunc conde ferrum et linguam pariter futtilem."}, "Ut possis alios ignorantes fallere,", "Ego qui sum expertus quantis fugias viribus,", "Scio quam virtuti non sit credendum tuae.", "Illi assignari debet haec narratio", {"@n": "15", "#text": "Qui re secunda fortis est, dubia fugax."}]}, {"@type": "poem", "@n": "3", "head": "Calvus et musca.", "l": ["Calvi momordit musca nudatum caput;", "Quam opprimere captans alapam sibi duxit gravem.", "Tunc illa irridens: Punctum volucris parvulae", "Voluisti morte ulcisci; quid facies tibi,", {"@n": "5", "#text": "Iniuriae qui addideris contumeliam?"}, "Respondit: Mecum facile redeo in gratiam,", "Quia non fuisse mentem laedendi scio.", "Sed te, contempti generis animal improbum,", "Quae delectaris bibere humanum sanguinem,", {"@n": "10", "#text": "Optem necare vel maiore incommodo."}, "Hoc argumentum veniam ei dari docet", "Qui casu peccat. Nam qui consilio est nocens,", "Illum esse quamvis dignum poena iudico."]}, {"@type": "poem", "@n": "4", "head": "Asinus et porcellus.", "l": ["Quidam immolasset verrem cum sancto Herculi,", "Cui pro salute votum debebat sua,", "Asello iussit reliquias poni hordei.", "Quas aspernatus ille sic locutus est:", {"@n": "5", "#text": "Libenter istum prorsus appeterem cibum,"}, "Nisi, qui nutritus illo est, iugulatus foret.", "Huius respectu fabulae deterritus", "Periculosum semper vitavi lucrum.", "Sed dicis: Qui rapuere divitias, habent.", {"@n": "10", "#text": "Numeremus agedum qui deprensi perierunt:"}, "Maiorem turbam punitorum reperies.", "Paucis temeritas est bono, multis malo."]}, {"@type": "poem", "@n": "5", "head": "Scurra et rusticus.", "l": ["Pravo favore labi mortales solent", "Et, pro iudicio dum stant erroris sui,", "Ad paenitendum rebus manifestis agi.", "Facturus ludos dives quidam nobilis", {"@n": "5", "#text": "Proposito cunctos invitavit praemio"}, "Quam quisque posset ut novitatem ostenderet.", "Venere artifices laudis ad certamina;", "Quos inter scurra, notus urbano sale,", "Habere dixit se genus spectaculi", {"@n": "10", "#text": "Quod in theatro numquam prolatum foret."}, "Dispersus rumor civitatem concitat.", "Paulo ante vacua turbam deficiunt loca.", "In scaena vero postquam solus constitit", "Sine apparatu, nullis adiutoribus,", {"@n": "15", "#text": "Silentium ipsa fecit exspectatio."}, "Ille in sinum repente demisit caput", "Et sic porcelli vocem est imitatus sua,", "Verum ut subesse pallio contenderent", "Et excuti iuberent. Quo facto simul", {"@n": "20", "#text": "Nihil est repertum, multis onerant lancibus"}, "Hominemque plausu prosequuntur maximo.", "Hoc vidit fieri rusticus: Non mehercules", "Me vincet inquit, et statim professus est", "Idem facturum melius se postridie.", {"@n": "25", "#text": "Fit turba maior. Iam favor mentes tenet"}, "Et derisuri, non spectaturi sedent.", "Uterque prodit. Scurra degrunnit prior", "Movetque plausus et clamores suscitat.", "Tunc simulans sese vestimentis rusticus", {"@n": "30", "#text": "Porcellum obtegere (quod faciebat scilicet,"}, "Sed, in priore quia nil compererant, latens)", "Pervellit aurem vero, quem celaverat,", "Et cum dolore vocem naturae exprimit.", "Acclamat populus scurram multo similius", {"@n": "35", "#text": "Imitatum, et cogit rusticum trudi foras."}, "At ille profert ipsum porcellum e sinu,", "Turpemque aperto pignore errorem probans:", "En hic declarat quales sitis iudices!"]}, {"@type": "poem", "@n": "6", "head": "Calvus et quidam aeque pilis defectus.", "l": ["Invenit calvus forte in trivio pectinem.", "Accessit alter aeque defectus pilis.", "Heia! inquit in commune quodcumque est lucri!", "Ostendit ille praedam et adiecit simul:", {"@n": "5", "#text": "Superum voluntas favit; sed fato invido"}, "Carbonem, ut aiunt, pro thesauro invenimus.", "Quem spes delusit, huic querela convenit."]}, {"@type": "poem", "@n": "7", "head": "Princeps tibicen.", "l": ["Ubi vanus animus aura captus frivola", "Arripuit insolentem sibi fiduciam,", "Facile ad derisum stulta levitas ducitur.", "Princeps tibicen notior paulo fuit,", {"@n": "5", "#text": "Operam Bathyllo solitus in scaena dare."}, "Is forte ludis (non satis memini quibus)", "Dum pegma rapitur, concidit casu gravi", "Nec opinans, et sinistram fregit tibiam,", "Duas cum dextras maluisset perdere.", {"@n": "10", "#text": "Inter manus sublatus et multum gemens"}, "Domum refertur. Aliquot menses transeunt,", "Ad sanitatem dum venit curatio.", "Ut spectatorum mos est et lepidum genus,", "Desiderari coepit, cuius flatibus", {"@n": "15", "#text": "Solebat excitari saltantis vigor."}, "Erat facturus ludos quidam nobilis,", "Et incipiebat a se Princeps ingredi:", "Reducem tum adducit prece, pretio ut tantummodo", "Ipso ludorum ostenderet sese die.", {"@n": "20", "#text": "Qui simul advenit, rumor de tibicine"}, "Fremit in theatro. Quidam affirmant mortuum,", "Quidam in conspectum proditurum sine mora.", "Aulaeo misso, devolutis tonitribus", "Di sunt locuti more translaticio.", {"@n": "25", "#text": "Tunc chorus ignotum modo reducto canticum"}, "Insonuit, cuius haec fuit sententia:", "Laetare, incolumis Roma, salvo principe!", "In plausus consurrectum est. Iactat basia", "Tibicen: gratulari fautores putat.", {"@n": "30", "#text": "Equester ordo stultum errorem intellegit"}, "Magnoque risu canticum repeti iubet.", "Iteratur illud. Homo meus se in pulpito", "Totum prosternit. Plaudit illudens eques.", "Rogare populus hunc coronam existimat.", {"@n": "35", "#text": "Ut vero cuneis notuit res omnibus,"}, "Princeps, ligato crure nivea fascia,", "Niveisque tunicis, niveis etiam calceis,", "Superbiens honore divinae domus,", "Ab universis capite est protrusus foras."]}, {"@type": "poem", "@n": "8", "head": "Tempus.", "l": ["Cursu volucri, pendens in novacula,", "Calvus, comosa fronte, nudo corpore,", "(Quem si occuparis, teneas; elapsum semel", "Non ipse possit Iuppiter reprehendere),", {"@n": "5", "#text": "Occasionem rerum significat brevem."}, "Effectus impediret ne segnis mora,", "Finxere antiqui talem effigiem Temporis."]}, {"@type": "poem", "@n": "9", "head": "Taurus et vitulus.", "l": ["Angusto in aditu taurus luctans cornibus", "Cum vix intrare posset ad praesepia,", "Monstrabat vitulus quo se pacto plecteret.", "Tace inquit ante hoc novi quam tu natus es.", {"@n": "5", "#text": "Qui doctiorem emendat sibi dici putet."}]}, {"@type": "poem", "@n": "10", "head": "Canis et sus et venator.", "l": ["Adversus omnes fortis veloces feras", "Canis cum domino semper fecisset satis,", "Languere coepit annis ingravantibus.", "Aliquando obiectus hispidi pugnae suis", {"@n": "5", "#text": "Arripuit aurem, sed cariosis dentibus"}, "Praedam dimisit. Hic tunc venator dolens", "Canem obiurgabat. Cui latrans contra senex:", "Non te destituit animus, sed vires meae.", "Quod fuimus laudas, si iam damnas quod sumus.", {"@n": "10", "#text": "Hoc cur, Philete, scripserim, pulchre vides."}]}]}, {"@type": "book", "@n": "appendix", "head": "Appendix:  Fabulae Novae", "div2": [{"@type": "poem", "@n": "1", "head": "Simius et vulpes:  Avarum etiam quod sibi superest non libenter dare.", "l": ["Vulpem rogabat partem caudae simius,", "Contegere honeste posset ut nudas nates;", "Cui sic maligna: Longior fiat licet,", "Tamen illam citius per lutum et spinas traham,", {"@n": "5", "#text": "Quam parvam quamvis partem impertiar tibi."}]}, {"@type": "poem", "@n": "2", "head": "Auctor:  Non esse plus aequo petendum.", "l": ["Arbitrio si natura finxisset meo", "Genus mortale, longe foret instructius:", "Nam cuncta nobis attribuisset commoda,", "Quaecumque indulgens Fortuna animali dedit:", {"@n": "5", "#text": "Elephanti vires, et leonis impetum,"}, "Cornicis aevum, gloriam tauri trucis,", "Equi velocis placidam mansuetudinem,", "Et adesset homini sua tamen sollertia.", "Nimirum in caelo secum ridet Iuppiter,", {"@n": "10", "#text": "Haec qui negavit magno consilio homini,"}, "Ne sceptrum mundi raperet nostra audacia.", "Ergo contenti munere invicti Iovis", "Fatalis annos decurramus temporis,", "Nec plus conemur quam sinit mortalitas."]}, {"@type": "poem", "@n": "3", "head": "Mercurius et duae mulieres:  De eodem alia fabella.", "l": ["Mercurium hospitio mulieres olim duae", "Illiberali et sordido receperant:", "Quarum una in cunis parvum habebat filium,", "Quaestus placebat alteri meretricius.", {"@n": "5", "#text": "Ergo ut referret gratiam officiis parem,"}, "Abiturus et iam limen excedens ait:", "Deum videtis; tribuam vobis protinus", "Quod quaeque optarit. Mater suppliciter rogat", "Barbatum ut videat natum quam primum suum;", {"@n": "10", "#text": "Moecha ut sequatur sese quicquid tetigerit."}, "Volat Mercurius, intro redeunt mulieres.", "Barbatus infans ecce vagitus ciet.", "Id forte meretrix cum rideret validius,", "Nares replentur umore, ut fieri solet.", {"@n": "15", "#text": "Emungere igitur se volens prendit manu"}, "Traxitque ad terram nasi longitudinem,", "Et aliam ridens ipsa ridenda exstitit."]}, {"@type": "poem", "@n": "4", "head": "Prometheus et Dolus:  De veritate et mendacio.", "l": ["Olim Prometheus saeculi figulus novi", "Cura subtili Veritatem fecerat,", "Ut iura posset inter homines reddere.", "Subito accersitus nuntio magni Iovis", {"@n": "5", "#text": "Commendat officinam fallaci Dolo,"}, "In disciplinam nuper quem receperat.", "Hic studio accensus, facie simulacrum pari,", "Una statura, simile et membris omnibus,", "Dum tempus habuit, callida finxit manu.", {"@n": "10", "#text": "Quod prope iam totum mire cum positum foret,"}, "Lutum ad faciendos illi defecit pedes.", "Redit magister; quo festinanter Dolus", "Metu turbatus in suo sedit loco.", "Mirans Prometheus tantam similitudinem,", {"@n": "15", "#text": "Propriae videri voluit artis gloriam."}, "Igitur fornaci pariter duo signa intulit;", "Quibus percoctis atque infuso spiritu,", "Modesto gressu sancta incessit Veritas;", "At trunca species haesit in vestigio.", {"@n": "20", "#text": "Tunc falsa imago atque operis furtivi labor"}, "Mendacium appellatum est; quod negantibus", "Pedes habere facile et ipse assentio."]}, {"@type": "poem", "@n": "5", "head": "Auctor:  Sensum aestimandum esse non verba.", "l": ["Ixion quod versari narratur rota,", "Volubilem Fortunam iactari docet.", "Adversus altos Sisyphus montes agit", "Saxum labore summo, quod de vertice", {"@n": "5", "#text": "Sudore semper irrito revolvitur,"}, "Ostendit hominum sine fine esse miserias.", "Quod stans in amne Tantalus medio sitit,", "Avari describuntur, quos circumfluit", "Usus bonorum, sed nil possunt tangere.", {"@n": "10", "#text": "Urnis scelestas Danaides portant aquas,"}, "Pertusa nec complere possunt dolia;", "Immo luxuriae quicquid dederis perfluet.", "Novem porrectus Tityos est per iugera,", "Tristi renatum suggerens poenae iecur;", {"@n": "15", "#text": "Quo quis maiorem possidet terrae locum,"}, "Hoc demonstratur cura graviore affici.", "Consulto involvit veritatem antiquitas,", "Ut sapiens intellegeret, erraret rudis."]}, {"@type": "poem", "@n": "6", "head": "Auctor.", "l": ["Utilius nobis quid sit dic, Phoebe, obsecro,", "Qui Delphos et formosum Parnasum incolis.", "Quid hoc? sacratae vatis horrescunt comae,", "Tripodes moventur, mugit adytis Religio,", {"@n": "5", "#text": "Tremuntque lauri et ipse pallescit dies."}, "Voces resolvit icta Python numine:", "Audite, gentes, Delii monitus dei:", "Pietatem colite; vota superis reddite;", "Patriam, parentes, natos, castas coniuges", {"@n": "10", "#text": "Defendite armis, hostem ferro pellite;"}, "Amicos sublevate; miseris parcite;", "Bonis favete, subdolis ite obviam;", "Delicta vindicate; cohibete impios;", "Punite turpi thalamos qui violant stupro;", {"@n": "15", "#text": "Malos cavete; nulli nimium credite."}, "Haec elocuta concidit virgo furens:", "Furens profecto, nam quae dixit perdidit."]}, {"@type": "poem", "@n": "7", "head": "Aesopus et scriptor.", "l": ["Aesopo quidam scripta recitarat mala,", "In quis inepte multum se iactaverat.", "Scire ergo cupiens quidnam sentiret senex,", "Numquid tibi inquit visus sum superbior?", {"@n": "5", "#text": "Haud vana nobis ingeni fiducia est."}, "Confectus ille pessimo volumine:", "Ego inquit quod te laudas vehementer probo,", "Namque hoc ab alio numquam continget tibi."]}, {"@type": "poem", "@n": "8", "head": "Pompeius Magnus et eius miles:  Quam difficile sit hominem nosse.", "l": ["Magni Pompei miles vasti corporis", "Fracte loquendo et ambulando molliter", "Famam cinaedi traxerat certissimam.", "Hic insidiatus nocte iumentis ducis,", {"@n": "5", "#text": "Cum veste et auro et magno argenti pondere"}, "Avertit mulos. Factum rumor dissipat;", "Arguitur miles, rapitur in praetorium.", "Tum Magnus: Quid ais? tune me, commilito,", "Spoliare es ausus? Ille continuo exscreat", {"@n": "10", "#text": "Sibi in sinistram et sputum digitis dissipat."}, "Sic, imperator, oculi exstillescant mei,", "Si vidi aut tetigi. Tum vir animi simplicis", "Id dedecus castrorum propelli iubet,", "Nec cadere in illum credit tantam audaciam.", {"@n": "15", "#text": "Breve tempus intercessit, et fidens manu"}, "Unum e Romanis provocabat barbarus.", "Sibi quisque metuit; primi mussitant duces.", "Tandem cinaedus habitu, sed Mars viribus,", "Adit sedentem pro tribunali ducem,", {"@n": "20", "#text": "Et voce molli: Licet? Enimvero eici"}, "Virum ut in re atroci Magnus stomachans imperat.", "Tum quidam senior ex amicis principis:", "Hunc ego committi satius fortunae arbitror,", "In quo iactura levis est, quam fortem virum,", {"@n": "25", "#text": "Qui casu victus temeritatis te arguat."}, "Assensit Magnus et permisit militi", "Prodire contra; qui mirante exercitu,", "Dicto celerius hostis abscidit caput", "Victorque rediit. His tunc Pompeius super:", {"@n": "30", "#text": "Corona, miles, equidem te dono libens,"}, "Quia vindicasti laudem Romani imperi;", "Sed exstillescant oculi sic inquit mei,", "Turpe illud imitans ius iurandum militis,", "Nisi tu abstulisti sarcinas nuper meas."]}, {"@type": "poem", "@n": "9", "head": "Iuno, Venus et gallina.", "l": ["Cum castitatem Iuno laudaret suam,", "Iucunditatis causam haud depellit Venus,", "Nullamque ut affirmaret esse illi parem,", "Interrogasse sic gallinam dicitur:", {"@n": "5", "#text": "Dic sodes quanto possis satiari cibo."}, "Respondit illa: Quicquid dederis, satis erit,", "Sic ut concedas pedibus aliquid scalpere.", "Ne scalpas inquit satis est modius tritici?", "Plane, immo nimium est, sed permittes scalpere?", {"@n": "10", "#text": "Ex toto, ne quid scalpas, quid desideras?"}, "Tum denique illa fassa est naturae malum:", "Licet horreum mi pateat, ego scalpam tamen.", "Risisse Iuno dicitur Veneris iocos,", "Quia per gallinam denotarit feminas."]}, {"@type": "poem", "@n": "10", "head": "Paterfamilias et Aesopus:  Quomodo domanda sit ferox iuventus.", "l": ["Paterfamilias saevum habebat filium.", "Hic e conspectu cum patris recesserat,", "Verberibus servos afficiebat plurimis", "Et exercebat fervidam adulescentiam.", {"@n": "5", "#text": "Aesopus ergo narrat hoc breviter seni:"}, "Quidam iuvenco vetulum adiungebat bovem.", "Is cum refugiens impari collo iugum", "Aetatis excusaret vires languidas:", "Non est quod timeas, inquit illi rusticus;", {"@n": "10", "#text": "Non ut labores dico, sed ut istum domes,"}, "Qui calce et cornu multos reddit debiles.", "Et tu nisi istum tecum assidue detines", "Feroxque ingenium comprimis clementia,", "Vide ne querela maior accrescat domus.", {"@n": "15", "#text": "Atrocitati mansuetudo est remedium."}]}, {"@type": "poem", "@n": "11", "head": "Aesopus et victor gymnicus:  Quomodo conprimatur aliquando iactantia.", "l": ["Victorem forte gymnici certaminis", "Iactantiorem cum vidisset Phryx sophus,", "Interrogavit an plus adversarius", "Valuisset eius. Ille: Ne istud dixeris;", {"@n": "5", "#text": "Multo fuere vires maiores meae."}, "Quod inquit ergo, stulte, meruisti decus,", "Minus valentem si vicisti fortior?", "Ferendus esses, forte si te diceres", "Superasse, melior qui fuisset viribus."]}, {"@type": "poem", "@n": "12", "head": "Asinus ad lyram.", "l": ["Asinus iacentem vidit in prato lyram.", "Accessit et temptavit chordas ungula;", "Sonuere tactae. Bella res sed mehercules", "Male cessit inquit artis quia sum nescius.", {"@n": "5", "#text": "Si repperisset aliquis hanc prudentior,"}, "Divinis aures oblectasset cantibus.", "Sic saepe ingenia calamitate intercidunt."]}, {"@type": "poem", "@n": "13", "head": "Mulier vidua et miles:  Quanta sit inconstantia et libido mulierum.", "l": ["Per aliquot annos quaedam dilectum virum", "Amisit et sarcophago corpus condidit;", "A quo revelli nullo cum posset modo", "Et in sepulcro lugens vitam degeret,", {"@n": "5", "#text": "Claram assecuta est famam castae virginis."}, "Interea fanum qui compilarant Iovis,", "Cruci suffixi luerunt poenas numini.", "Horum reliquias ne quis posset tollere,", "Custodes dantur milites cadaverum", {"@n": "10", "#text": "Monumentum iuxta mulier quo se incluserat."}, "Aliquando sitiens unus de custodibus", "Aquam rogavit media nocte ancillulam,", "Quae forte dominae tunc assistebat suae", "Dormitum eunti; namque lucubraverat", {"@n": "15", "#text": "Et usque in serum vigilias perduxerat."}, "Paulum reclusis foribus miles prospicit", "Videtque et aegram et facie pulchra feminam.", "Corruptus animus ilico succenditur", "Et uritur impudentis sensim cupiditas.", {"@n": "20", "#text": "Sollers acumen mille causas invenit,"}, "Per quas videre possit illam saepius.", "Cotidiana capta consuetudine", "Paulatim facta est advenae submissior;", "Mox artior revinxit animum copula.", {"@n": "25", "#text": "Hic dum consumit noctes custos diligens,"}, "Desideratum est corpus ex una cruce.", "Turbatus miles factum exponit mulieri.", "At sancta mulier: Non est quod timeas, ait,", "Virique corpus tradit figendum cruci,", {"@n": "30", "#text": "Ne subeat ille poenas neglegentiae."}, "Sic turpitudo laudis obsedit locum."]}, {"@type": "poem", "@n": "14", "head": "Duo iuvenes sponsi dives et pauper:  Fortunam interdum praeter spem hominibus favere.", "l": ["Unam expetebant virginem iuvenes duo;", "Vicit locuples genus et formam pauperis.", "Ut nuptiarum dictus advenit dies,", "Amans dolorem quia non poterat perpeti,", {"@n": "5", "#text": "Maerens propinquos contulit se in hortulos,"}, "Quos ultra paulo villa splendida divitis", "Erat acceptura virginem e matris sinu,", "Parum ampla in urbe visa quod fuerat domus.", "Pompa explicatur, turba concurrit frequens,", {"@n": "10", "#text": "Et coniugalem praebet Hymenaeus facem."}, "Asellus autem, qui solebat pauperi", "Quaestum referre, stabat portae in limine.", "Illum puellae casu conducunt suae,", "Viae labores teneros ne laedant pedes.", {"@n": "15", "#text": "Repente caelum, Veneris misericordia,"}, "Ventis movetur, intonat mundi fragor", "Noctemque densis horridam nimbis parat:", "Lux rapitur oculis et simul vis grandinis", "Effusa trepidos passim comites dissipat,", {"@n": "20", "#text": "Sibi quemque cogens petere praesidium fuga."}, "Asellus notum proximum tectum subit", "Et voce magna sese venisse indicat.", "Procurrunt pueri, pulchram aspiciunt virginem", "Et admirantur: deinde domino nuntiant.", {"@n": "25", "#text": "Inter sodales ille paucos accubans"}, "Amorem crebris avocabat poculis.", "Ubi nuntiatum est, recreatus gaudiis", "Hortante Baccho et Venere, dulces perficit", "Aequalitatis inter plausus nuptias.", {"@n": "30", "#text": "Quaerunt parentes per praeconem filiam;"}, "Novus maritus coniuge amissa dolet.", "Quid esset actum postquam populo innotuit,", "Omnes favorem comprobarunt caelitum."]}, {"@type": "poem", "@n": "15", "head": "Aesopus et domina:  Quam noceat saepe verum dicere.", "l": ["Aesopus turpi cum serviret feminae,", "Quae se expingendo totum intricaret diem,", "Vestem, uniones, aurum, argentum sumeret,", "Nec inveniret digito qui se tangeret:", {"@n": "5", "#text": "Licetne paucis? inquitDicas.Censeo,"}, "Quidvis efficies, cultum si deposueris.", "Adeone per me videor tibi meliuscula?", "Immo, nisi dederis, sponda cessabit tua.", "At non cessabunt latera respondit tua,", {"@n": "10", "#text": "Et obiurgari iussit servum garrulum."}, "Post paulo armillam tollit fur argenteam.", "Eam non apparere ut dictum est mulieri,", "Furore plena vocat omnes et verbera", "Proponit gravia, verum si non dixerint.", {"@n": "15", "#text": "Aliis minare inquit me non falles, era;"}, "Flagris sum caesus, verum quia dixi modo."]}, {"@type": "poem", "@n": "16", "head": "Gallus lectica a felibus vectus:  Nimiam securitatem saepe in periculum homines ducere.", "l": ["Feles habebat gallus lecticarios.", "Hunc gloriosum vulpes ut vidit vehi,", "Sic est locuta: Moneo praecaveas dolum;", "Istorum vultus namque si consideras,", {"@n": "5", "gap": null, "#text": "Praedam portare iudices, non sarcinam."}, "Postquam esurire coepit societas fera,", "Discerpsit dominum et fecit partes facinoris."]}, {"@type": "poem", "@n": "17", "head": "Scrofa parturiens et lupus:  Faciendum prius de homine periculum, quam eius te committas fidei.", "l": ["Premente partu scrofa cum gemeret iacens,", "Accurrit lupus et obstetricis partibus", "Se posse fungi dixit, promittens opem.", "Quae vero nosset pectoris fraudem improbi,", {"@n": "5", "#text": "Suspectum officium repudiavit malefici"}, "Et: Satis est inquit si recedis longius.", "Quod si perfidiae se commisisset lupi,", "Pari dolore fata deflesset sua."]}, {"@type": "poem", "@n": "18", "head": "Aesopus et servus profugus:  Non esse malo addendum malum.", "l": ["Servus profugiens dominum naturae asperae,", "Aesopo occurrit notus e vicinia.", "Quid tu confusus?Dicam tibi clare, pater,", "Hoc namque es dignus appellari nomine,", {"@n": "5", "#text": "Tuto querela quia apud te deponitur."}, "Plagae supersunt, desunt mihi cibaria;", "Subinde ad villam mittor sine viatico.", "Domi si cenat, totis persto noctibus,", "Sive est vocatus, iaceo ad lucem in semita.", {"@n": "10", "#text": "Emerui libertatem, canus servio."}, "Ullius essem culpae mihi si conscius,", "Aequo animo ferrem; numquam sum factus satur", "Et super infelix saevum patior dominium.", "Has propter causas et quas longum est promere,", {"@n": "15", "#text": "Abire destinavi quo tulerint pedes."}, "Ergo inquit audi: cum mali nil feceris,", "Haec experiris, ut refers, incommoda;", "Quid si peccaris? quae te passurum putas?", "Tali consilio est a fuga deterritus."]}, {"@type": "poem", "@n": "19", "head": "Equus quadrigalis in pistrinum venumdatus:  Ferendum esse aequo animo quicquid acciderit.", "l": ["Equum ex quadriga multis palmis nobilem", "Abegit quidam et in pistrinum vendidit.", "Productus ad bibendum cum foret a molis,", "In circum aequales ire conspexit suos,", {"@n": "5", "#text": "Ut grata ludis redderent certamina."}, "Lacrimis obortis: Ite felices ait;", "Celebrate sine me cursu sollemnem diem;", "Ego quo scelesta furis attraxit manus,", "Ibi sorte tristi fata deflebo mea."]}, {"@type": "poem", "@n": "20", "head": "Ursus esuriens.", "l": ["Si quando in silvis urso desunt copiae,", "Scopulosum ad littus currit et prendens petram", "Pilosa crura sensim demittit vado;", "Quorum inter villos simul haeserunt canceres,", {"@n": "5", "#text": "In terram abripiens excutit praedam maris"}, "Escaque fruitur passim collecta vafer.", "Ergo etiam stultis acuit ingenium fames."]}, {"@type": "poem", "@n": "21", "head": "Viator et corvus:  Verbis saepenumero homines decipi solere.", "l": ["Quidam per agros devium carpens iter", "Ave exaudivit et moratus paululum,", "Adesse ut vidit neminem, cepit gradum.", "Iterum salutat idem ex occulto sonus.", {"@n": "5", "#text": "Voce hospitali confirmatus restitit,"}, "Ut quisquis esset par officium reciperet.", "Cum circumspectans errore haesisset diu", "Et perdidisset tempus aliquot milium,", "Ostendit sese corvus et supervolans", {"@n": "10", "#text": "Ave usque ingessit. Tum se lusum intellegens:"}, "At male tibi sit inquit ales pessime,", "Qui festinantis sic detinuisti pedes."]}, {"@type": "poem", "@n": "22", "head": "Pastor et capella:  Nihil ita occultum esse, quod non reveletur.", "l": ["Pastor capellae cornu baculo fregerat:", "Rogare coepit ne se domino proderet.", "Quamvis indigne laesa, reticebo tamen;", "Sed res clamabit ipsa quid deliqueris."]}, {"@type": "poem", "@n": "23", "head": "Serpens et lacerta:  Ubi leonis pellis deficit, vulpinam insuendam esse, hoc est, ubi deficiunt vires, astu utendum.", "l": ["Serpens lacertam forte aversam prenderat;", "Quam devorare patula cum vellet gula,", "Arripuit illa prope iacentem surculum,", "Et pertinaci morsu transversum tenens,", {"@n": "5", "#text": "Avidum sollerti rictum frenavit mora."}, "Praedam dimisit ore serpens irritam."]}, {"@type": "poem", "@n": "24", "head": "Cornix et ovis:  Multos lacessere debiles et cedere fortibus.", "l": ["Odiosa cornix super ovem consederat;", "Quam dorso cum tulisset invita et diu:", "Hoc inquit si dentato fecisses cani,", "Poenas dedisses. Illa contra pessima:", {"@n": "5", "#text": "Despicio inermes, eadem cedo fortibus;"}, "Scio quem lacessam, cui dolosa blandiar;", "Ideo senectam mille in annos prorogo."]}, {"@type": "poem", "@n": "25", "head": "Servus et dominus:  Nullum maledictum esse gravius conscientia.", "l": ["Cum servus nequam Socrati malediceret,", "Uxorem domini qui corrupisset sui,", "Idque ille sciret notum circumstantibus:", "Places tibi inquit quia cui non debes places;", {"@n": "5", "#text": "Sed non impune, quia cui debes non places."}]}, {"@type": "poem", "@n": "26", "head": "Lepus et bubulcus:  Multos verbis blandos esse, pectore infideles.", "l": ["Cum venatorem celeri pede fugeret lepus", "Et a bubulco visus veprem irreperet:", "Per superos oro perque spes omnes tuas,", "Ne me indices, bubulce; nihil umquam mali", {"@n": "5", "#text": "Huic agro feci. Et rusticus: Ne timueris;"}, "Late securus. Iamque venator sequens:", "Quaeso, bubulce, numquid huc venit lepus?", "Venit, sed abiit hac ad laevam; et dexteram", "Demonstrat nutu partem. Venator citus", {"@n": "10", "#text": "Non intellexit seque e conspectu abstulit."}, "Tunc sic bubulcus: Ecquid est gratum tibi,", "Quod te celavi? Linguae prorsus non nego", "Habere atque agere maximas me gratias;", "Verum oculis ut priveris opto perfidis."]}, {"@type": "poem", "@n": "27", "head": "Meretrix et iuvenis:  Multa esse nobis iocunda quae tamen sunt incommoda.", "l": ["Cum blandiretur iuveni meretrix perfida,", "Et ille laesus multis saepe iniuriis", "Tamen praeberet sese facilem mulieri,", "Sic insidiatrix: Omnes muneribus licet", {"@n": "5", "#text": "Contendant, ego te plurimi facio tamen."}, "Iuvenis recordans quotiens deceptus foret:", "Libenter, inquit, mea lux, hanc vocem audio,", "Non quod fidelis, sed quod iucunda est mihi."]}, {"@type": "poem", "@n": "28", "head": "Fiber.", "l": ["Canes effugere cum iam non possit fiber,", "(Graeci loquaces quem dixerunt castorem", "Et indiderunt bestiae nomen dei,", "Illi qui iactant se verborum copia),", {"@n": "5", "#text": "Abripere morsu fertur testiculos sibi,"}, "Quia propter illos sentiat sese peti.", "Divina quod ratione fieri non negem;", "Venator namque simul invenit remedium,", "Omittit ipsum persequi et vocat canes.", {"@n": "10", "#text": "Hoc si praestare possent homines, ut suo"}, "Vellent carere, tuti posthac viverent;", "Haud quisquam insidias nudo faceret corpori."]}, {"@type": "poem", "@n": "29", "head": "Papilio et vespa:  Non praeteritam sed praesentem aspiciendam esse fortunam.", "l": ["Papilio vespam praetervolitans viderat.", "O sortem iniquam! dum vivebant corpora,", "Quorum ex reliquiis animam nos accepimus,", "Ego eloquens in pace, fortis proeliis,", {"@n": "5", "#text": "Arte omni princeps inter aequales fui."}, "En cuncta: levitas putris et volito cinis!", "Tu qui fuisti mulus clitellarius,", "Quemcumque visum est laedis infixo aculeo.", "Et vespa dignam moribus vocem edidit:", {"@n": "10", "#text": "Non qui fuerimus, sed qui nunc simus vide."}]}, {"@type": "poem", "@n": "30", "head": "Terraneola et vulpes:  Pravis non esse fidem adhibendam.", "l": ["Avis quam dicunt terraneolam rustici,", "In terra nidum quia componit scilicet,", "Forte occucurrit improbae vulpeculae;", "Qua visa, pennis altius se sustulit.", {"@n": "5", "#text": "Salve inquit illa cur me fugisti, obsecro?"}, "Quasi non abunde sit mihi in prato cibus,", "Grilli, scarabaei, locustarum copia:", "Nihil est quod metuas: ego te multum diligo", "Propter quietos mores et vitam probam.", {"@n": "10", "#text": "Respondit contra: Tu quidem bene praedicas;"}, "In campo non sum, sed par sub divo tibi.", "Quin sequere: salutem tibi non committo meam."]}, {"@type": "poem", "@n": "epilogus", "head": "Epilogus", "l": ["Hoc qualecumque est Musa quod ludit mea,", "Nequitia pariter laudat et frugalitas,", "Sed haec simpliciter;  illa tacite irascitur."]}]}]}}}}